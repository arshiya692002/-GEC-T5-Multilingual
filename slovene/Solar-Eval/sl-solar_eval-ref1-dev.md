### essay_id = KUS-G-slo-1-GO-E-2009-10509
Ne da sovražim, da ljubim sem na svetu 
V življenju je ljubezen eno najpomembnejših čustev. Zdi se mi, da vsi živijo za ljubezen in jim ta pomeni več kot sovraštvo. Nekaterim več pomeni ljubezen do družine — staršev, bratov in sester — nekaterim ljubezen do prijateljev, spet drugim pa do domovine in še bi se dalo naštevati. 
V tragediji Antigona glavnemu liku — Antigoni — največ pomeni ljubezen do brata. Po njenem mnenju je ta ljubezen najpomembnejša, saj če izgubi moža, si lahko poišče novega, če pa izgubi brata, novega ne bo našla. Zato se odloči, da bo brata pokopala kljub kraljevi prepovedi. Antigona torej tvega življenje zaradi ljubezni. Mislim, da je ena redkih, ki bi za ljubezen tvegali življenje in šli v skoraj gotovo smrt. Antigona res živi za ljubezen in te ne izraža le z besedami, ampak tudi z dejanji. 
Trmograv, odločen in strog kralj Kreon pa je Antigonino popolno nasprotje. Njegova oblast temelji na sovraštvu do državnih sovražnikov. Po njegovem mnenju je država kraljeva posest in z njo lahko počne, kar hoče. Zakone, ki jih postavi, je treba brezpogojno spoštovati. Kdor zakonov ne spoštuje, pa je državni sovražnik in ga je potrebno kaznovati. 
Tako Kreon postavi nesrečni zakon, ki ga je stal življenja sina in žene. Z zakonom, da nihče ne sme pokopati Polinejka — Antigoninega brata — je prekršil zakone bogov. Antigona brata zato kljub prepovedi pokoplje. Pred tem pa se je Kreon slepil. V tragediji izgleda, kot da ne pozna ljubezni. Da so bili njegovi zakoni napačni, spozna šele, ko mu videc Tejrezias pove, da je ravnal v nasprotju z božjimi zakoni in da ga bo zato doletela tudi kazen. Kreon hitro prekliče svoj zakon, ukaže, naj pokopljejo Polinejka, in odhiti rešit Antigono. Vendar je kljub njegovemu samoobtoževanju in kesanju prepozno. Antigona je v grobu naredila samomor. Ko mrtvo Antigono vidi Hajmon — Kreonov sin in hkrati Antigonin zaročenec — si tudi on vzame življenje. Tukaj se lahko vidi, kakšno moč ima ljubezen in da brez nje življenje izgubi smisel. Tudi Kreon, odločen in strog vladar, se izkaže kot le navaden človek. Pokaže se, da tudi njemu veliko pomeni ljubezen. Vendar to ni edina kazen: ko pride na dvor, ga tam čaka še mrtva žena Evridika. Takrat je Kreon moralno uničen in na dnu. 
Zgodba nam pove, da so božji zakoni nad človeškimi in da ima ljubezen večjo moč kot sovraštvo. Mislim, da je to res, vendar se tega ne zavedajo vsi. Nekateri ravnajo kot Kreon. Tudi v današnjih časih se to pogosto dogaja. Vendar mislim, da je največ ljudi takih kot Antigonina sestra Ismena. Z Antigono se je strinjala, vendar ni imela dovolj poguma, da bi ji pomagala. Antigona v tragediji reče: „Ne maram ga, kdor le z besedo ljubi.” S tem želi povedati, da za izkazovanje ljubezni niso dovolj le besede, ampak je ljubezen potrebno izkazovati tudi z dejanji. Malo je takih ljudi, ki bi bili kot Antigona pripravljeni dati življenje za svojega brata. Vendar ljudje vseeno izražamo čustva tudi z dejanji. Niso tako velika kot Antigonina, pa vendar so dejanja. 
Zaradi vsakodnevnega hitenja ljudje pozabljamo na čustva. Veliko ljudi nima časa, da bi izkazovali ljubezen do svojih bližnjih. Nekateri mogoče le z nekaj hitrimi besedami. Vse je na prodaj in mnogi mislijo, da se tudi ljubezen da kupiti. Ljubezen je tudi v prijateljstvu in tudi prijateljev se ne da kupiti. 

### essay_id = KUS-OS-slo-6-GO-E-2010-40250
2. šolski spis 
Bil sem pravi junak 
Nekega ponedeljka sva dobila test pri angleščini dva skoraj cvek. Zelo mi je bilo težko povedati mami. 
Ko sem prišel domov, me je mama vprašala: ”Koliko si dobil pri angleščini?” Zlagal sem se, da sem dobil tri. Bila je vesela, ampak jaz sem vedel, da sem v resnici dobil dve. Šel sem v sobo in napisal nalogo. Mama je vstopila v sobo in me vprašala: ”Kje imaš test?” Zlagal sem se, da sem ga izgubil. Mama je odšla iz sobe. Zelo hudo bi mi bilo, če bi zvedela, da sem dobil dve, zato sem sklenil, da se bom opogumil in ji povedal. Dosti časa sem se opogumljal, a še zmeraj me je bilo strah. Šel sem ven, splezal na drevo in premišljeval. Malo sem čakal in se obotavljal. Odločil sem se, da bom povedal. Vrnil sem se v hišo. Ker je bil večer, sem se šel stuširat. Med tuširanjem sem premišljeval, kako naj povem. Ko sem se stuširal, sem šel v dnevno sobo, kjer je bila mama. Povedal sem ji, da sem se ji zlagal, da sem dobil na testu tri, in da sem dobil dve. Razjezila se je. Čez nekaj trenutkov sem jo vprašal: ”Mama, si še jezna name?” Odgovorila ni nič. Očetu je povedala, da sem se zlagal. Tudi on je bil name zelo hud. Jaz sem medtem razmišljeval, ali naj se mami opravičim za to, kar sem zakuhal. Čez nekaj časa sem šel k njej in se opravičil. Mama mi je odpustila. Rekla je, naj se drugič ne zlažem več. 
Vesel sem bil, da sem se opogumil in povedal, da sem dobil dve. Zdaj vem, da se ne bom nikoli več lagal in da bom po resnici povedal, kaj se mi je zgodilo. 

### essay_id = KUS-G-slo-1-GO-E-2009-10174
V naraslem hudourniku obstane samo drevo, ki upogiblje veje 
Vsak človek se vsaj enkrat v življenju mora odločiti za eno ali drugo stvar. Včasih je odločitev lahka, drugič težka. Včasih nam spremeni življenje, spet drugič sploh ne vpliva nanj. 
Niti glavnim junakom v knjigah ni prizaneseno, npr. glavni junakinji knjige Antigona, Antigoni. Ta je bila postavljena pred največjo odločitev v svojem življenju: živeti ali umreti, izdati ali ostati zvesta, teči s tokom ali proti njemu. 
Že odkar pomnim, smo se otroci iz naše vasi dobro razumeli. Ne, nismo se razumeli dobro, razumeli smo se odlično. Vsi smo bili prijatelji, nihče se ni oziral na finančni položaj, nihče ni gledal, kakšna oblačila nosimo… Za to nam je bilo preprosto vseeno. Vseeno nam je bilo, kakšne brate, sestre ali starše imamo. Bili smo prijatelji — le to je veljalo; bili smo to, kar smo. Z leti pa se je začela vaška „družba” deliti. 
Zaradi različnih interesov smo se na podlagi tega, kje živimo, razdelili na „spodnji” in „zgornji” del vasi. Vsi so zlahka vedeli, kam spadajo. Kaj pa jaz in moj brat? Živimo namreč v središču vasi — naj greva k „zgornjim” ali „spodnjim”? Oba sva se odločila za „spodnje”. Ali je bila odločitev prava? Več tednov sem se spraševala, ali bodo to res pravi prijatelji. Odgovor sem prejela prav kmalu. Kakšen mesec po odločitvi se je name spravil nekaj let starejši fant iz „zgornjega” dela vasi in mi grozil, naj pridem k njim. Tega seveda nisem hotela. Nekaj časa sem molčala o grožnjah in vsem, kar se je dogajalo. S časom so prijatelji opazili, da je nekaj narobe. Vsi so se spraševali, kaj bi lahko bilo. Fant, ki mi je grozil, si je z eno izmed groženj zagotovil, da sem bila tiho kot „miška”. Ker prijateljem nisem ničesar povedala, so se odločili, da me bodo opazovali. Ni trajalo dolgo in k meni je pristopil eden izmed njih. Bil je ves „pobuškan”, roko je imel povito in njegovo lice je krasil velik obliž. Povedal mi je, da ve, kaj se je dogajalo, saj je videl, kako so mi grozili. Po tem, ko me je družba „zgornjega” dela vasi izpustila, je stopil do njih in jim povedal svoje. Ker se je zavzel zame, ga je „vodja” družbe udaril in potisnil na tla, ko se je pobral, pa je enako naredil še drugi. Ko mi je to povedal, sem vedela, da je bila moja odločitev prava. V naši družbi smo se zelo zbližali. Bili smo kot bratje in sestre. Skupaj smo se smejali, se pretepali in uganjali norčije po vasi. 
Iz leta v leto pa smo odraščali. Če nam je bilo v ranem otroštvu vseeno, kaj smo oblekli, se je to spremenilo. Postajali smo vedno bolj materialistični. V družbi je veljalo vedno več pravil: kako se obleči, kako govoriti, celo kaj lahko delamo. Oblačila so morala biti lepa, čista, vsak teden nova. Naša družba je prvič v več letih dobila „vodjo”, nekoga, ki je izstopal, ki je bil nekaj več kot vsi ostali, nekoga, ki je imel glavno besedo. Nekega dne je fant, ki se je pred leti zavzel zame, prišel v našo „hišico” napravljen v staro trenirko. „Vodja” je takoj sklicala „svet” in se odločila (čeprav z veliko nasprotniki), da ta fant preprosto ne spada več v našo družbo. S to odločitvijo se nisem strinjala, saj z njim ni bilo nič narobe. Vse, kar je bilo, je to, da je bil napravljen v trenirko, saj je doma pomagal pri hišnih opravilih in ni imel časa, da bi se preoblekel. Ni se mi zdelo fer, da ga je izločila iz družbe. 
Spomnila sem se, da je pred leti on tvegal zaradi mene, zato sem tokrat tvegala jaz. Vodji sem jasno povedala, da se ne strinjam, posledično je iz družbe izločila tudi mene. Vsem je prepovedala druženje z nama. Bila sva zelo osamljena. Vendar bi se z veseljem znova odločila enako. Prav tako kot Antigona sem kršila „zapoved” nekoga drugega in s tem naredila, kar je bilo prav. 
Tudi drugi so spoznali, da ni važno, kakšna oblačila nosimo, kako se obnašamo… Spoznali so, da je važno, da smo to, kar smo. Tako so zapustili „vodjo” in pričeli biti to, kar so. 
Lahko je iti s tokom, lahko se je strinjati z neko trditvijo, tudi če vemo, da je napačna. Težko pa se je boriti in povedati, kar mislimo. Težko je biti izobčen. Vedno več je ljudi, ki plavajo s tokom, in vedno manj je tistih, ki izrazijo svoje mnenje, svoj prav. Včasih je treba tvegati in si upati ter se postaviti zase. Ljudje smo si različni, zakaj bi vsi mislili isto, zakaj bi bili enaki? 

### essay_id = KUS-Sl-slo-1-MB-E-2009_10-20068
Antigona je Ojdipova hči, ki se bori za pravičnost. Prekrši Kreonov ukaz in ko Kreon za to izve, jo pokliče k sebi, da bi izvedel, zakaj je to naredila. 
Antigona se bori za pravičnost. Tako tudi želi Kreonu dokazati, da ne more zakonov ljudem vsiliti in da jih določajo bogovi. Želi dokazati, da je Kreon ravnal narobe, in naj pusti pokopati Polinejka. Odločna Antigona ni mogla kršiti božjih pravil, ampak strahu pred človekom le ne bo imela. Da bo zapisana smrti, je vedela  in se na to pripravila. Nič je ni bolelo bolj kot to, da ni mogla pokopati brata, in Kreon se ji je zdel norec, če norosti ne prepozna. 
Vendar se Kreon ne pusti prepričati v to. Misli, da je trmasta in da se bo precej hitro zlomila.  Antigona naj bi pokazala nadutost s kršenjem njegovega ukaza. Ampak še več nadutosti naj bi imela, da mu ugovarja. Še vedno je Kreon trmast in ji noče odpustiti. Pove, da bo dal pokopati še njeno sestro. 
Antigona vpraša, če si jo tako močno želi videti mrtvo, in Kreon pritrdi. 
Antigona se obnaša in prikazuje kot pravična in milega značaja. Medtem ko Kreon predstavlja hladnokrvnega voditelja, ki ne prenese nobenega ponižanja, se je Antigona odločila pokopati svojega brata predvsem zaradi božjih zakonov. Mislim, da v resnici ni mogla gledati, kako ni pokopan. Oba, Kreon in Antigona, sta doživela tragičen konec, saj je težko ostati sam brez družine. 

### essay_id = KUS-PI-slo-3-NM-E-2009_2010-30017
Besedilo Samorastniki je napisal Prežihov Voranc. To besedilo je nastalo v književnem obdobju med obema vojnama, in sicer od leta 1918 do leta 1939. Zvrst Samorastnikov je epska, saj pripoveduje o življenju bogatih in revnih, ker pa je to kratko besedilo, ga imenujemo novela. V besedilu je razvidno, kako so bili revni podrejeni bogatim, zato je to socialni realizem, saj nam govori o realnosti, resničnih dogodkih. V odlomku izvemo, da se je mati sama borila, da je vzgojila svoje otroke in jih pripravila za trdo pot do kruha. 
Mati Meta je imela težko življenje. Res da je tudi sama pripomogla k temu, da je bilo pri hiši toliko otrok, saj mogoče ni pričakovala, kakšen strahopetec je oče otrok, Ožbej. V življenju je prestala že veliko gorja, ampak je imela dovolj poguma, volje in seveda vere v ljubezen, zato se ni vdala. Za ljubezen in lastno srečo je prenesla tudi to, da so ji predivo žgali na dlani. Najprej je bila kot dekla na Karničnikovi kmetiji in menda si ni niti mislila, da se bo sin bogatega gospodarja zaljubil v njo, in ravno to se je zgodilo. Ona je bila sicer proti temu, saj se je dobro zavedala, kakšne pravice imajo reveži. A Ožbej ni odnehal. Njuna ljubezen je premagala vse, vsaj z Metine strani. Kljub nasprotovanju, kazni, razdedinjenju Ožbeja, vojske in podobnih preprek sta imela kar 9 otrok, spočetih iz ljubezni, zdravih, močnih, žarečih oči. Meta je otroke vzgajala kar sama. Vzgojila jih je v močne in neboječe otroke, ki so vedeli, čigavi so, še preden so znali spregovoriti. Ker jih je bilo toliko in Meta ni imela dovolj hrane za vse, so morali že malih nog naokrog za kruhom. Ko je začutila, da je otrok dovolj zrel in pripravljen, je moral iti. To izvemo tudi iz povedi, ki jo pravi Meta: ”Zdaj greš v boj za kruh! Ta boj bo težak, ali premagal ga boš, če ne boš pozabil, da si moj, da si Hudabivnikov…” Očitno je, da naj bi rod Hudabivnikov veljal za pogumne in da ne smejo odnehati, ampak se bojevati, saj bodo le tako nekaj dosegli. Meta je verjela v njih, da to zmorejo in da bodo našli dovolj kruha zase. Spomnim se pregovora ”Kdor jezik špara, kruha strada.” 
Meta ni bila kriva, da se je zaljubila v sina bogataša, ampak krivo je to zaničevanje revežev. Srečna sta, saj sta otroke spočela iz čiste ljubezni. Le Ožbej je bil strahopeten in se ni upiral očetu za lastno srečo. Okolica je klicala otroke kar samorastniki, saj so tako mladi odšli po svetu, da so res sami rastli, in kot piše v odlomku, niso hoteli nikomur zaupati. Meta je bila za njih tista, ki je grešila in delala napako. Njihovo mnenje se ni spremenilo, saj je v tistih časih veljalo pravilo, da se poročiš svojemu stanu primerno. Žalostno je, da se ljudje obračamo na okolico, saj nihče drug ne živi našega življenja kot le mi sami, zato kakor si bomo postlali, tako bomo ležali. Zaupati moramo sebi in svoji lastni želji, sreči. Res da nam služba in podobne reči vzamejo dosti časa, a če si le želimo, si najdemo čas in izpolnimo naše potrebe in želje. 
Res je, da več kot znaš, več veljaš, a le srce je bogastvo nas samih. Če imaš denar, imaš vse. Sploh ne, v življenju denar ne pozna pravil, le ljubezen, sreča, prijatelji so bistvo življenja. Denar izgubiš tudi čez noč, dobrega prijatelja pa ne moreš. 

### essay_id = KUS-G-slo-1-LJ-E-20092010-10628
V drami je mnogo oseb, ki se izdajajo za Hamletove prijatelje. Mogoče so to nekoč tudi res bili, vendar je sedaj njihov cilj ugoditi kralju in kraljici ter izvedeti ključni razlog za njegovo norost. 
Drama se začne s prikazovanjem duha pokojnega kralja Hamleta, ki svojega sina (ravno tako Hamleta) poziva k razkritju in maščevanju umora, ki ga je zagrešil Hamletov stric in sedanji kralj Klavdij. Hamlet Klavdija sovraži in je mnenja, da ne bo nikoli tako dober, da bi lahko nadomestil pokojnega kralja Danske. Klavdij pa želi pridobiti Hamleta na svojo stran (za posinovljenca), saj bi lažje vladal, če bi bil z vsemi v dobrem odnosu. 
Hamlet poleg očimu zameri tudi materi, ki se je že dober mesec po moževi smrti poročila z drugim. Hamlet poroke ne odobrava, saj se mu zdi prezgodaj za veselje. Sedaj je Hamletov cilj prepričati se o morilcu in maščevati očetov umor. Zato se Hamlet dela blaznega in res vse okoli sebe prepriča v to. Za njegov namen ve le njegov zvesti prijatelj Horatio, ki je edini človek, ki mu Hamlet zaupa. Medtem ko se Hamlet dela blaznega, skušata kralj in kraljica ugotoviti vzrok njegove blaznosti. Zato dasta poklicati prinčeva vrstnika in prijatelja Rozenkranca in Gildenšterna, ki Hamleta dobro poznata, naj se z njim pogovorita in odkrijeta vzrok njegove norosti. Rozenkranc in Gildenštern res prideta in se pogovorita s Hamletom, vendar le -ta spregleda razlog njunega prihoda. Naposled priznata, da sta ju dala poklicati kralj in kraljica. Hamlet je nad njima razočaran, saj sta jima kralj in kraljica več vredna kot njihovo prijateljstvo, zato ju označi kot ničvredna vohuna in dvoličneža. Ko komornik Polonij opazi Hamletovo blaznost, jo poveže z nesrečno ljubeznijo med njim in njegovo hčerjo Ofelijo. Klavdiju predlaga, da se Hamlet in dekle srečata, onadva pa bi ju opazovala izza zavese. Vendar Hamlet spregleda tudi njen namen. Kmalu na Dansko prispejo igralci, ki jih Hamlet takoj vključi v svoj načrt. Prosi jih, naj pred kraljem zaigrajo igro, podobno umoru očeta, kateri pa sam pripiše nekaj verzov. Poimenuje jo Mišnica ali Igra v igri. Namen igre je bil razkrinkati morilca pokojnega kralja. Ko Hamlet opazuje Klavdijev odziv na igro, se le -ta ob ključnem momentu zaradi teže bremena krivde zlomi in prekine igro. To le potrdi Hamletove sume. Do sedaj se je kraljevič bojeval z besedami, zato se odloči za dejanja. Napoti se v kraljevo sobo z namenom, da maščuje očeta in usmrti Klavdija. Ker pa kralj ravno takrat moli, si Hamlet premisli in svojega dejanja ne izvrši. Prinčev oče je namreč umrl, ne da bi se pokesal svojih grehov, zato ne želi, da bi Klavdij umrl ravno sredi molitve, saj bi šel v nebesa. Kraljica da poklicati Hamleta, ki pa se začne do nje nesramno vesti. Hamletu se prikaže duh pokojnega kralja, ki ga prosi, naj zoper mater ne ukrene ničesar. Ko začne Hamletova mati Gertruda klicati na pomoč, se Polonij, skrit za zaveso, premakne, in Hamlet ga, misleč, da je za zaveso kralj, zabode. Ko kralj izve za ta umor, se zelo prestraši, saj sumi, da Hamlet ve za njegov zločin. Ker kralj ve, da je bilo to zanj zadnje opozorilo, pošlje zaradi svoje zaščite Hamleta na Angleško, za spremstvo pa mu določi Rozenkranca in Gildenšterna. Vendar se Hamlet kmalu vrne, a brez spremljevalcev, saj je Angležem napisal pismo, naj ju ubijejo. Hamlet prispe ravno na Ofelijin pogreb. Ofeliji, ki jo je Hamlet nekoč ljubil, se je zaradi smrti očeta zmešalo in se je utopila v reki. Njen brat Laert, nekoč Hamletov prijatelj, krivi Hamleta za njeno smrt, zato se mu želi maščevati. Kralj organizira prijateljski spopad med Hamletom in Laertom. Kraljev in Leartov namen je nasprotnika zabosti z zastrupljenim mečem in ga napiti z zastrupljenim vinom. Vendar si Laert in Hamlet zamenjata sulici in Hamlet ubije Laerta, ki pred smrtjo razkrinka kralja. Gertruda ponesreči spije Hamletu namenjeno zastrupljeno vino in umre. Hamlet ubije Klavdija, potem pa zaradi ran umre tudi sam. Pred smrtjo zapusti krono norveškemu kralju Fortinbrasu, ki je omenjen že na začetku, saj želi pridobiti nazaj del Danske, ki ga je izgubil njegov oče v stavi s pokojnim danskim kraljem. Namesto dela pa je dobil kar celo Dansko. Fortinbras da odpeljati vsa trupla, s čimer pokaže, da bo sedaj na Danskem vladal nov red. 

### essay_id = KUS-G-slo-2-GO-E-2009-10505
1. šolska naloga 
Mislim, torej sem! 
(Descartes) 
Satirična komedija Antona T. Linharta je bila napisana pred francosko revolucijo leta 1789, komedija je priredba slavne Beaumurchaisove komedije Veseli dan ali Figarova ženitev. 
Satirična komedija Ta veseli dan ali Matiček se ženi se dogaja na gorenjskem gradu blizu neke vasi. V enem dnevu se komedija zaplete in razplete. Na gradu sta prebivala Matiček kot vrtnar, ki ga Baron poviša v prvega služabnika, in Nežka kot hišna. Matiček in Nežka se nameravata poročiti. 
Baron želi imeti Nežko zase in za ženitvenega posrednika izbere Žužka. Nežka pove baronove nakane Matičku. Takrat tudi izvemo o Matičkovi službi na dolenjskem Gobovem gradu, kjer je ostal dolžan Smrekarici 200 kron. Nato spoznamo mladega študenta Tončka, ki preživlja počitnice na gradu. Tonček dvori županovi Jerici, ima rad Nežko, rad pa tudi podvori baronovi ženi Rozali. Baron ga ne trpi na gradu in ga izžene, ampak Tonček se po Matičkovem nasvetu potuhne in vrne na grad. 
Matiček v prisotnosti Nežke in Rozale pove načrt, kako bo v baronu vzbudil ljubosumnost. To Matičku tudi uspe. Medtem ko Nežka in Rozala preoblačita Tončka, baron išče svojo ženo, ampak vrata so zaklenjena, zato jih želi s silo odpreti. Baronova žena Rozala mu prizna, da je v sobi skrit Tonček, ampak on najde v sobi samo Nežko. Ker misli, da se žena iz njega norčuje, jo prosi odpuščanja. Toda Rozala ni vedela za Tončkov beg skozi okno. 
Nato nastopita Budalo in Zmešnjava. Budalo se pritožuje nad kresijami, češ če kmetu ni kaj prav, že kliče po pravici. Prav tako se pritožuje nad šolo, ki jo želijo zgraditi, da bi se vsi otroci, tudi kmečki, lahko učili, a še dobro, da je kmet sam noče. Nato skupaj z baronom nepravično razsodijo glede Koprivove tožbe. Nato sledi Smrekaričina tožba, v kateri hoče ta nazaj svojih 200 kron, sicer se mora Matiček poročiti z njo, kot je tudi obljubil. Hoteli so mu soditi v nemščini, a je Matiček zahteval, naj mu sodijo v jeziku, ki ga je razumel. Zato se je sodba odvijala v slovenščini in proti koncu se je obrnila v njegovo dobro. Matiček spozna svoje starše, Žužka kot očeta in Smrekarico kot mater. Zaradi tega sodba postane brezpredmetna. Potem priteče Nežka z mošnjo denarja, ki ji jo je dala baronova žena, da bi poplačala Matičkov dolg. 
Nato pridejo dekleta, da bi pela baronu v čast, med njimi tudi Tonček, preoblečen v dekle. Baron Tončka takoj prepozna in ga želi izgnati, a se za njega zavzame Jerica. Med petjem Nežka da na glavo venec in izroči pismo, v katerem piše, da naj bi se Baron in Nežka sestala v gozdičku. Baron da iglo, ki je bila zvezana s pismom, Jerici in ji naroči, naj da to Nežki. Med potjo Jerica sreča Matička in mu razkrije Nežkine namere. Matiček sklene, da jo bo zasledoval. Matiček Jerici naroči, naj se skrije v hišico in naj ob njegovem žvižgu pride z lučjo ven. Potem prideta Nežka v baroničini obleki in baronica v Nežkini obleki. Matiček zamenjavo oblek prepozna in se pridruži Nežki. Ko baron dvori svoji ženi misleč, da je Nežka, opazi gospo z neznanim moškim. Takoj pohiti h kočici in iz nje potegne Matička. Ob nastali zmešnjavi Jerica pride z lučjo iz koče. Ko baron prepozna obraze, spozna, da je osramočen in prevaran. 
Tako imata Matiček in Nežka odprta vrata do poroke. 
Nežka pravi: „To je le! Denar in goljufija, ki te v kup drži.” Mislim, da je Nežka s to mislijo dobro označila Matička. Menim, da se Matiček bolj zavzema za denar kakor pa za Nežko. Tudi na sodišču se je želel izogniti temu, da bi moral vzeti Smrekarico ali povrniti denar. Matiček ima sicer vse lastnosti prihajajočega meščanstva, je pogumen, pameten, spreten, zvit, pošten… Ima zelo dobro samopodobo, ker ve, da za doseganje ciljev ni potreben družbeni položaj, ampak lastne sposobnosti. Je zelo samozavesten, saj barona označi kot ničvrednega. Če bi baronu vzeli njegovo ”žlahto”, njegovo ime, njegov položaj, njegovo odejo in ga postavili tja, kamor je človek sam v sebi, ali bi bil kaj boljši kot Matiček? Ne, ker je pametnejši od barona. Matiček sploh ni naslikan idealno, ker včasih koga prevara ali pa se zlaže. 
„Veselje in užitek, to je naša postava,” kot pravi Baron. S to mislijo se baron zelo kratko in jedrnato predstavi. Pri doseganju svojih ciljev je baron ošaben, nasilen in brezobziren. To se kaže v razsodbi Koprivove tožbe. Tudi na sodišču je baron tožnik in razsodnik. Sam je nezvest mož, a ko ugotovi, da se njegova žena srečuje z neznanim gospodom, je še ljubosumen. Menim, da je baron razvajen otrok, ki se nič ne nauči iz svojih napak. To izvemo na koncu, ko se ne opraviči ali vsaj reče, da se bo poboljšal in da bo postal zvest mož. 
Tema te komedije je boj med višjim in nižjim slojem, ki se v tej komediji kaže na sodiščih. Budalo in Zmešnjava se pritožujeta nad razsvetljenskimi idejami glede kresij in šolstva, ki sta ga vpeljala cesarica in Jožef II. Tudi s tem, da Matiček želi sodbo v slovenskem jeziku, je želel Linhart napasti odločbo, v kateri je cesar uzakonil, da je edini uradni jezik nemščina. Matiček čez vso komedijo izreka kritične izjave, ki pa vsekakor niso revolucionarne. Toda te izjave prihajajo iz njegovega čistega razuma, kar je zelo razsvetljensko. Matičkove izjave in njegov razum bi lahko povezali z Descartesovo mislijo: „Mislim, torej sem!” Iz te izjave izhaja tudi načelo, da ni pomembno, kakšnega stanu ali položaja si, ampak je važno, kaj si sposoben narediti. 
Komedija Antona T. Linharta satirično predstavi odnos plemstva do nižjih slojev v 18. stol. 

### essay_id = KUS-G-slo-2-GO-E-2009-10481
MISLIM, TOREJ SEM! 
Razsvetljenstvo je idejno gibanje v 18. stoletju. Takrat je veliko vlogo v družbi imel razum. Verjeli so samo tisto, kar so lahko dokazali. V tistem času je na območju Slovenije delovalo veliko razsvetljencev, ki so želeli ”razsvetliti”, prenoviti slovenski narod. Tuji razsvetljenec Descartes je izrekel misel, ki jo človeštvo pozna kot lasten žep: „Mislim, torej sem!” Ta misel vsekakor spada v razsvetljenstvo in tako je tudi povezana z Linhartovo komedijo Ta veseli dan ali Matiček se ženi. Tudi v tej komediji se kaže vpliv razsvetljenske miselnosti: Pomemben je razum! 
Eden izmed osrednjih dogodkov je del, ko si Matiček in Nežka urejata stanovanje in Nežka pojasni Matičku, zakaj jima je baron naklonil to stanovanje. To pa zato, ker mu je bila Nežka všeč in jo je hotel v svoji bližini. 
Začne se Matičkova ljubosumnost in stvar se zaplete, ko Zmešnjava prinese Matičku povabilo na sodno obravnavo, ker je Smrekarici pozabil vrniti 200 kron. Če ji jih ne vrne, se mora poročiti z njo. Vse to dogajanje popelje Matička na sodišče, kjer se zgodi drugi osrednji dogodek in tudi vrh komedije same. 
Matičku naj bi na sodišču pomagala Budalo in Zmešnjava, a onadva držita z baronom, Matiček pa tako ali tako noče pomoči, saj zatrjuje, da se lahko bori sam. Baron gosti sodno obravnavo kar na gradu, saj je v razsvetljenstvu to bilo možno. Baron zaradi ugleda in socialnega položaja misli, da Matiček, vrtnar, nima možnosti proti njemu. Obravnava se začne. Matička Zmešnjava, Budalo in Žužek, baronov pomočnik, začnejo nagovarjati v nemškem jeziku. Matiček se pritoži, saj hoče sojenje v slovenskem jeziku, jeziku, ki ga zna in razume. Zaradi tega je tukaj vrh komedije, saj so si razsvetljenci prizadevali, da bi sodne zadeve in vse drugo potekalo v slovenščini. Pojavi se tudi kritika sodstva, ker se niso držali tega, da naj bi vsak dobil pomoč na sodišču, ampak so vsi pomagali baronu. Plemstvo se vedno zdi veliko vredno, a nima nobene pameti in kot tukaj baron ”naleteva”, saj se sam sebi zdi pomemben. Zgodi se tako, da Žužek ugotovi, da je Matiček pravzaprav njegov sin, ki so ga vzeli cigani in mu dali to ime, prej se je klical Jurček. Smrekarica pa je njegova mati. Tako se razreši spor, saj se Matiček ne more poročiti z lastno materjo. Tudi če Smrekarica ne bi bila njegova mati, bi se stvar razrešila, ker Nežka na obravnavo v zadnjem trenutku prinese 200 kron za poravnavo dolga, ki jih je dobila od barona za doto. 
Tretji pomemben dogodek je na koncu komedije, ko baron osvaja baronico pod pretvezo, da je Nežka. Baron in baronica se pobotata. Žužek in Smrekarica se poročita in prav tako Nežka in Matiček. 
… danes je moj veseli dan!
Matiček s svojo pametjo, razsodnostjo in razumom pokaže baronu zobe, čeprav je samo grajski vrtnar in tako nižji sloj. Je osrednji lik, ki vodi celotno dogajanje in se s svojo pametjo vedno izvleče iz kočljivih situacij. Vsekakor je dober po duši, čeprav je včasih nagajiv in se kdaj zlaže, kot na primer, ko baronu napiše anonimno pismo, v katerem mu pojasni, da se baronica dobiva z nekom, da bi ga naredil ljubosumnega. Nato pa on podleže tej ljubosumnosti, saj Nežki ne verjame, da noče nič z baronom in da od njega zahteva samo doto. 
Nežka je pametnejša od Matička in včasih bolj odločna kot on. Je zelo iznajdljiva, zato si izmisli ukano za barona s preoblačenjem Tončka v svojo obleko. 
Tonček je študent (to v današnjem času pomeni gimnazijec), ki so mu všeč vse ženske. Tako osvaja Nežko, Jerco in baronico in zaradi tega ga baron izžene z gradu, a Matiček mu pomaga in tako samo uprizorita odhod. 
Vsaka stvar, ki se zgodi, ima svoj smisel, nekaj napeljuje na drugo (to ni značilno za vse knjige, ki sem jih prebrala). Prav je, da je Linhart pokazal, da je slovenski jezik pomemben za naš narod in da je kritiziral plemstvo in uradnike, saj v današnjem času prihaja do zapletov glede tega. Pomembno je tudi, da ni važno, iz katerega socialnega sloja prihajaš, ampak da si pošten in da si, kar si, saj boš le z delom dosegel lastno srečo. 
V današnjem času se kaže, da so modri konji pri Guliverju imeli prav, ko so rekli, da človek ni razumna žival, ampak razuma zmožna žival, oziroma da je bil razum človeku dodeljen naključno. 

### essay_id = KUS-PI-slo-3-KK-E-2010-30111
2. ŠOLSKI SPIS 
(Samorastniki) 
Na začetku naj povem, kako si jaz predstavljam revščino nekoč in danes. 
Če do tega pride, smo si krivi tudi sami. Včasih je bilo vse manj razvito. Bilo je manj medicine, ni bilo elektrike, ni bilo računalnika, televizije niti vode v hiši, morali so se umivati v potokih. Potem pranje perila v potokih, vse na roke, ni bilo pralnih strojev. Ni bilo primerne obutve, poleti so hodili bosi, ko so pasli živino. Kositi so morali z ročno koso, kar pa tudi ni bilo kar tako. Skratka, vse je bilo manj razvito, kot je danes. Velikokrat so se morali prepotiti ob kakšni hudi bolezni in mučnem delu. 
Odnosi med revnim in bogatim so si pa zelo različni. Revni se mora boriti in se bori za tisti minimum, ki si ga želi doseči. In revni nima izkušenj in se ne zna bolje znajti. Bogatejši pa ima večje možnosti, se bolje znajde, ima veliko poznanstev ali pa sorodnikov, ki mu pomagajo, da je tudi on nekaj več. Mislim pa, da ni prav, da se potem bogati delajo, da so nekaj več, in ponižujejo revnejše. Kajti vsak človek je živo bitje in je nekaj vreden. Tako rečeno, vsi za enega, eden za vse. 
Revščina danes je pa tudi en velik vprašaj. Zakaj je toliko brezposelnih ljudi, ki jih kar vržejo na cesto. Občutek, kot da nisi nič vreden. Plače so zelo nizke, kar se mi zdi tudi žalostno je, da moramo že res gledati na vsak evro. V trgovinah so pa cene, da ne veš, kaj bi sploh kupil. Tako da se velikokrat vprašam, ali se mi splača šolati ali naj se zaposlim. Če se zaposlim, ne morem pričakovati  zlatega zaslužka. Če bi se še naprej šolal, je veliko vprašanje, kako bo potem s službo. Ker poznam veliko primerov, ko potem kljub več prošnjam ni dobil službe. A je šolan, šolstvo se plačuje. Tega res ne razumem in si zaenkrat ne predstavljam. 
Za zaključek pa bi želel vsem, da ne bi bili kadar koli revni in pa hudo bolni. Kajti s pridno roko se da veliko narediti. 

### essay_id = KUS-PI-slo-3-KK-E-2010-30109
2. šolski spis 
REVŠČINA NEKOČ IN DANES 
Danes bom opisal razliko med revščino nekoč in danes ter to mnenje utemeljil. 
Meni so doma pripovedovali, predvsem stara mama, kako so živeli v njenih časih. Povedala mi je, da je bilo zelo veliko ljudi revnih ter zelo malo bogatih. Življenje je bilo veliko težje, saj je bilo zelo veliko dela ter niso imeli tako naprednih strojev. Stroje so imeli le najpremožnejši kmetje, ki so imeli velike kmetije. Ljudje niso imeli velikih plač, zato so bili nekateri revnejši v primerjavi z danes, ko ljudje imajo delo, vendar ga nekateri nočejo opravljati, ker so po mojem mnenju preveč leni in nočejo prijeti za delo, temveč se raje preživljajo s socialno pomočjo. Vzrokov za revščino je bilo veliko, saj so v tistih časih divjale vojne in je veliko družin ostalo brez domov ali brez staršev ter otrok. Nekateri vzroki so podobni današnjim, saj bi ljudje radi delali, ampak nimajo služb. Tukaj je tudi dosti vplivalo šolanje ljudi. Ker nekateri niso imeli nobene izobrazbe, jim seveda tudi niso dali službe. Pogoji za šolanje so bili zelo težki, saj je bilo šolo potrebno plačati, vendar niso imeli denarja, da bi lahko dali šolati svoje otroke. 
Tako nekoč kot v književnih delih je tako, da se je višji sloj znašal nad nižjim ter da se višji sloj ni smel poročati z nižjim. Kaj šele da bi imel z njim otroke, kot je napisano v noveli Samorastniki, ki jo je napisal Prežihov Voranc ali, kot je njegovo pravo ime, Lovro Kuhar. Novela govori o Ožbeju, starejšem sinu Karničnika, in Meti. Ožbej in Meta sta se spoznala, ko je Meta prišla delat na Karnice. Njuna ljubezen je bila obojestranska. Ožbej je dobil prvega otroka z Meto. Ko je njegov oče to izvedel, je dal Meto kaznovati, in to tako, da so ji žgali predivo v rokah. Meta sploh ni hotela slišati o oporoki, da bi oddala sina. Nedolgo zatem je dobila drugega otroka. Za kazen je dobila petdeset udarcev z bičem. Navaden človek pri teh udarcih pade v nezavest, vendar Meta ne. Ko se je hotel Ožbej poročiti, mu oče ni dovolil samo zato, ker je bila Meta iz nižjega sloja. Oče je sinu priskrbel drugo, vendar se Ožbej ni hotel poročiti. To je del odlomka, kjer je zelo lepo vidno, kako se obnašajo do nižjega sloja. 
Odnosi med revnimi in bogatimi, tako nekoč kot danes, se niso kaj dosti spremenili. Bogati se nič lepše ne obnašajo do revnih kot nekoč. Danes je že veliko bogatih bolj finih, kot so revni. Bogatim se nič ne da delati, samo sedeli bi, medtem ko bi na primer revni vse naredili, da bi dobili delo. Odnosi niso nikoli spoštljivi, saj ima vsak bogat o revnem slabo mnenje in si misli, da so nekaj najslabšega, kar niso. Jaz imam o tem zelo slabo mnenje, saj smo vsi ljudje, res da smo si drugačni. 
Revščina je danes zelo velika, saj veliko podjetij odpušča delavce čisto po nepotrebnem. Zelo veliko ljudi je zaradi tega brez denarja, še posebej je težko, če imajo velike družine. Bogati danes nočejo pomagati revnim, da bi lažje živeli. Za primer bi dal, da imajo zelo majhne plače, a cene pa se vedno višajo in višajo. Tudi dela je čedalje manj, saj gre veliko podjetij v stečaj in ljudje ostanejo brez dela. Dosti pa so si ljudje krivi sami, saj nekateri nočejo delati in so raje na socialni pomoči in sedijo doma. Veliko vlogo pri tem ima tudi šolanje, saj brez šole nisi nič in zelo težko dobiš delo. Če bi socialno ukinili, bi zelo veliko ljudi raje odšlo delat, ker bi videli, da drugače ne morejo preživeti. 
To je moje mnenje o tem in kar sem napisal, je čista resnica. Veliko stvari se da opaziti v resničnem življenju. 

### essay_id = KUS-SI-slo-1-KP-E-20092010-20962
Janja Vidmar je bila rojena leta 1962 na Ptuju, ustvarja pa pripovedništvo. Roman govori o deklici, ki prihaja iz Bosne v Slovenijo. Ob branju romana me je kar malo pretreslo, kako grdo se znajo ljudje obnašati. 
Roman govori o deklici Fatimi, najstniških let, ki je prišla v Slovenijo s svojo družino. Živeli so v neki kleti, ki ni bila očiščena. Punca je začela hoditi v osnovno šolo. Drugi sošolci je niso kaj marali, saj ni bila čista, temveč umazana, revna, dandanes bi jo označili za ciganko. 
Fatima spozna fanta z imenom Adam, vanj se neizmerno zaljubi. Spoznala ga je na neki zabavi, bil je frajer in jo je samo izkoriščal za svoje potrebe. Punca zanosi in noče povedati Adamu, ker je vedela, da bi se odpovedal njej in otroku. No, pa se je le zgodil ta trenutek, ko mu je povedala, a tega žal ni priznal. Ko se je vrnila domov, pa jo je čakal oče z informacijo, da bo odšla v Nemčijo k njenemu botru Esadu. Preden je odšla, pa je izgovorila tale stavek: „Vrnila se bom nazaj, saj tu imam prijatelje.” 
Vsak človek ima svoje mnenje o takšnih problemih, kot so se dogajali v knjigi in se na žalost tudi v realnem svetu. Zato bi rad povedal, da je to, kar se dogaja, zelo žalostno. Ni važno, od kod si, kakšen je tvoj izgled, smo ljudje in vsak z vsakim, drug z drugim moramo živeti in se imeti radi. Ne pa pretepi, nasilje nad mladimi brez razloga. Kar pa se tiče najstniške nosečnosti, je edini razlog, zakaj se to lahko zgodi, da najstniki niso pazljivi in si mislijo, da je imeti otroka ”mala malica”, se pa globoko motijo. Mala malica je nekoga oploditi, ne pa vzgajati otroka in skrbeti, da bo imel lažje in boljše življenje, kot ga imajo sami. Če že hoče nek najstnik imeti otroka, naj počaka, da bo res 100%, da ga lahko obdrži. 
Knjigo bi rad priporočil vsakemu najstniku, odraslemu človeku, skratka vsakomur. Resnično te popelje v realni svet, kar je tudi na nek način žalostno. 

### essay_id = KUS-Sl-slo-1-MB-E-2009_10-20065
Avtor te knjige oz. zgodbe je Sofokles. Antigona spada v dramatiko, vrsta pa je tragedija. Zgodbo umeščamo v klasično obdobje. 
Antigona je prišla pred Kreona in mu povedala, da takšnih razglasov, kot jih je dal on, ne bi noben od bogov. Ve, da razglas minljivega človeka nima moči, da bi omejil nenapisane zakone bogov. Ali jo bo ubil, je ni skrbelo, bi jo pa bolelo, če bi pustila bratovo truplo nepokopano. Takoj zatem se v pogovor vodja zbora, ki ji očita, da je enako trmasta kot njen oče. 
Kreon očita Antigoni, da je trmasta in da on ve, kako ukrotiti takšno trmo. Njemu je že s kršenjem njegovega ukaza pokazala nadutost, ampak zdaj kaže še drugo nadutost, ker se baha s svojim delom. Četudi je nečakinja, iz iste rodne hiše, ji to ne bo pomagalo pred pogubo, in tudi njeni sestri Ismeni ne. 
Antigono samo zanima, ali si želi več kot njeno smrt. On pa ji odgovori, da mu to povsem zadošča. 
Antigona je prikazana kot ljubeča in neustrašna oseba, ki se ne boji smrti, ampak jo bolj skrbi za druge kot za svoje življenje. Je tudi trmasta. 
Kreon je prikazan kot neusmiljen človek, ki mu je vseeno, ali so obtoženi sorodniki ali ne, kaznoval jih bo vse enako. Je vladar, ki se drži svojih zakonov in ne upošteva božjih. 
Antigona je kršila Kreonov zakon zato, ker je ljubila svojega brata in ga tudi spoštovala. Vseeno ji je bilo za njeno življenje, saj je vedela, da če jo obsodijo na smrt, ji bo to šlo le v korist, saj noben človek ni nesmrten. 
Antigona in Kreon bi lahko bila tragična junaka. Antigona je bila ljubeča sestra, ki se je odločila, da bo pokopala svojega brata Polinejka. Pri delu so jo dobili. Ko so jo pripeljali pred Kreona, ji je ta izrekel smrtno kazen, naj jo živo zakopajo v skalnati grob. Antigona se je pred tem ubila, v tistem pa je Kreon hitel do groba, saj mu je videc Terezias odprl oči. Bil je prepozen. Zraven Antigone se je ubil tudi njegov sin Hajmon. Kreon je odnesel Hajmonovo truplo domov. Ko je za to izvedela Kreonova žena Evridika, je tudi sama storila samomor. Tako je bil Kreon kaznovan in je moral živeti dalje, ampak sam in žalosten do konca svojega življenja. 

### essay_id = KUS-G-slo-1-GO-E-2010-10138
ZGODBE IZ SVETEGA PISMA 
1. Pravičnost in usmiljenje — kje je meja? 
Zgodba o Kajnu in Abelu spada v Staro zavezo, ki jo sestavlja kar oseminštirideset knjig. Ta zgodba nam predstavi, kam nas lahko pripelje sovraštvo. Abel je bil dober poljedelec, Kajn pa dober govedar. Bog se je zmenil samo za Abelovo daritev, zato je bil Kajn ljubosumen. Svojega brata je iz ljubusumja in sovraštva ubil. Bog je Kajna za njegov greh hudo kaznoval. Prilika o izgubljenem sinu pa sodi v Novo zavezo, ki jo sestavlja sedemindvajset knjig. Pripoveduje o tem, kako je oče razdelil obema sinovoma svoje premoženje. Vsakemu je dal polovico. Prvi sin je trdo obdeloval zemljo in se trudil. Drugi sin pa je vse zapravil, čez nekaj časa se je vrnil domov in zopet zagledal očeta. Prosil ga je, če lahko postane eden izmed njegovih služabnikov. Prosil ga je tudi odpuščanja in oče ga je uslišal. Sinu je pripravil gostijo. Začela se je zabava, nakar se je domov vrnil drugi sin. Očeta je obtoževal, da je drugemu sinu pripravil gostijo. Oče ga je nato pomiril s tem, da je bil vesel, ker se je izgubljeni sin vrnil. Ta zgodba ponazarja ljubezen naših staršev do nas. Čeprav delamo napake, nas imajo še zmeraj radi. 
V prvi zgodbi nastopajo samo trije liki. To so Bog ter brata Kajn in Abel. Abel je bil pošten in pravičen, bratu ni želel žalega, imel ga je zelo rad in ga je spoštoval. Kajn je bil njegovo pravo nasprotje. Bil je ponosen, samovšečen in zamerljiv. Bogu je namreč zameril, da je pohvalil samo Abelovo daritev, njegovo pa zanemaril. Ali je bil Bog pravičen, da je pohvalil samo Abela, Kajna pa ne? Mislim, da Bog ni bil pravičen v tej sodbi. Pravičen in usmiljen je bil takrat, ko Kajna ni obsodil na smrt, temveč na vseživljenjsko tavanje po zemlji. Bog je bil pravičen, nepravičen in usmiljen hkrati. 
V Priliki o izgubljenem sinu nastopajo štirje liki: Bog, sinova in oče. Oče je bil ljubezniv in pravičen, saj je oba sinova enako ljubil. Starejši sin je bil nekoliko nepravičen, ko ni sprejel svojega brata. Mlajši sin je bil zabavljač, bil je ponižen in skromen. Očeta ni prosil drugega kot samo usmiljenja. Odnos starejšega brata do mlajšega je bil povsem razumljiv. Starejši brat se je celo življenje trudil in delal, medtem ko je mlajši vse zapravil. Ali je bil oče pravičen, ko je mlajšemu sinu priredil gostijo, čeprav si je ta ni zaslužil? Da, mislim, da je bil oče pravičen, saj mu je s tem nakazal, da ga ima rad in da sprejema njegove napake. 
Jaz sem zgodbi doživljala zelo stresno. Ves čas sem se spraševala, ali je res Bog tako pravičen, kot pravijo pri sveti maši. Ali je Bog res pravičen v naši sodbi? No, če je, zakaj nekateri trpimo in drugi ne? Zakaj imamo mi polne trebuhe hrane, nekateri pa so lačni? Zakaj smo nekateri bolni in drugi zdravi? Duhovniki pravijo, da je Bog pravičen sodnik, ki dobro plačuje in slabo kaznuje. No, zakaj je Bog kaznoval mene, ko pa nisem nikomur storila nič žalega? Zakaj mora mene ta bolezen tako boleti in mi vzeti najlepša leta življenja? Zakaj morajo moji starši in družina tako trpeti, če pa je Bog tako pravičen in usmiljen, kot piše v Svetem pismu? Ko človek zboli, najbolj potrebuje Boga, ampak kako naj mu verjame, če pa je Bog tako krivičen? Kako? Kako naj jaz verujem v Boga, če pa cele noči ne spim in mi nihče ne verjame, kako to boli in kaj sama pri sebi doživljam? Mislim, da je sodobna družba dokaj nepravična in neusmiljena. Na svetu vedno bolj velja, da je denar sveta vladar. Če imamo denar, lahko z njim kupimo pravico in tudi usmiljenje. Naj vzamem za primer slo. politike. Oni vsi delajo samo dobro in nič slabega. Oni lahko vse kupijo, saj imajo denar in slavo. Lahko si kupijo prostost. Tudi če je sodnik na sodišču pravičen in jih obsodi na zaporno kazen, pripravijo kupe denarja in že imajo prostost. Pravičnosti v tem življenju sploh ni več. Usmiljenje pa še vedno ostaja vrlina življenja. Meni je bilo najtežje sošolcem in sošolkam povedati, da imam hudo bolezen, samo zato, ker se je potem njihov pogled name povsem spremenil. V njihovih očeh vidim samo usmiljenje in pomilovanje. Kje so meje pravičnosti in usmiljenja, lahko določi le človek sam. Vsak človek mora zase vedeti, kdaj mora biti pravičen in kdaj usmiljen. Vsak človek si o tem zastavi svoje meje. 

### essay_id = KUS-G-slo-3-GO-E-2009-10446
1. šolska naloga 
Mračna preteklost Polikarpa Kalana 
Danes imamo ljudje zelo veliko domišljije. Le-to nam vsak dan večajo razni filmi. Zgodbe, prikazane v filmih, so največkrat nerealne in se razlikujejo od zgodb vsakdanjega, mnogokrat monotonega življenja. Taka zgodba pa v človeku pusti določen vtis. Če je pozitivna, nam poda lepa občutja, če je negativna, pa nam prinaša razmislek in celo strah. Najbolj negativne misli in prispodobe dobimo ob gledanju filmov z raznimi umori in krivičnimi usodami ljudi. 
Vsak, ki povzroči zločin, povzroči krivico drugemu. To je neizogibna resnica. S svojim dejanjem ne samo ubije osebo, ampak tudi pusti posledice na sorodnikih in prijateljih umrlega. Oseba, ki je sposobna ubiti drugega človeka, mora imeti zelo močne razloge za to surovo dejanje. Danes nas vsak dan mediji seznanjajo s številnimi umori. Včasih se nam te zgodbe zdijo kot filmi, ki si jih ogledamo na filmskem platnu. Zdijo se nam prav tako nemogoče kot ameriške kriminalke, v teh pa mrgoli nesmiselnih pobojev. Naša sedanjost se kar ugreza od številnih nepojasnjenih umorov nedolžnih ljudi. Veliko nedolžnih je pobitih zaradi raznih serijskih morilcev in ljudi, ki so obsedeni s tem. To pa je že vpliv naše fantazije, ki preko filmov spodbuja kruta dejanja. 
Tudi v preteklih obdobjih je bilo veliko krutih in množičnih zločinov. Največ zločinov, ki so še danes nejasni, pa se je dogodilo v času vojn. V vsaki vojni umre veliko nedolžnih, preživijo pa samo tisti, ki se znajdejo in imajo na svoji strani tudi kanček sreče. Take vrste človek je bil tudi Polikarp Kalan. V času tridesetletne vojne so si Polikarp in njegova prijatelja Jošt in Lukež pridobili lep kup zlatnikov. Po končani vojni sta pridobljene zlatnike vzela Jošt in Polikarp, kajti Lukeža so hudo ranili in se ni vračal z njima. Vendar na razpotju, ko naj bi si nekdanja vojaka razdelila zlatnike, Polikarp ubije Jošta in sam vzame ves zaklad. S tem denarjem si kupi kmetijo na Visokem in se poroči z Barbaro, s katero ima sina Izidorja in Jurija. Seveda je Polikarpovo življenje ta dogodek zelo zaznamoval. Ni bil več mirnega srca, bal se je, da ga je kdo videl, ko je umoril Jošta. Skrbelo pa ga je tudi za prihodnost svojih otrok, če bi kdo izvedel za njegovo dejanje. Njegovo življenje je bilo sedaj vedno obremenjeno s strahom in nenazadnje je tudi vedel, da ni naredil prav. V tistem trenutku, ko je ubil prijatelja, ga je vodil pohlep. Očitno je Polikarpu več pomenil denar kot prijateljstvo z Joštom. Tedanji dogodki so mu omogočili obogatitev, vendar je za bogastvo plačal visoko ceno. Izgubil je prijatelja, uničil je lastno življenje ter življenje svoje družine. Ob smrti Marije Pasavarice pa se zave, da je imel njegov zločin zelo velike posledice, tudi za Joštovo družino. Kajti Marija je bila Joštova žena, ki je po čudnem naključju umrla ravno pri Kalanovih. Polikarp je po več letih izvedel, kakšno težko življenje sta morali preživljati Pasavarica in njena družina, ko se mož ni vrnil iz vojne. Po Marijini smrti tudi Polikarp zboli ob misli, koliko gorja je storil. Za svoje grehe se hoče odkupiti tako, da naroči sinu Izidorju, naj na kmetijo pripelje Agato. Ona je edina Joštova vnukinja in edina še živa iz Marijine družine. Hoče pa tudi, da se Izidor poroči z njo, da bo deležna bogastva, ki ji pripada po dedku. Po Polikarpovi smrti pa Izidor izpolni očetove želje. S to zadnjo željo se je Polikarp hotel odkupiti za vse trpljenje, ki ga je povzročil. Vendar to ni bilo dovolj, da bi popravil vse, kar je hudega zagrešil. Seveda se je svojega zločina kesal, toda to ni spremenilo težkega življenja, ki ga je prav zaradi njega prestala Joštova družina. S svojo željo pa je tudi vplival na življenje sina Izidorja. 
Lahko imam samo občutek, da so bili uboji v preteklosti nekaj nepomembnega. Pa vendar so bili morilci kaznovani tudi s smrtjo. Dandanes pa prestanejo le zaporno kazen. Kazni so seveda različne, vendar so vzroki vedno enaki. Ko govorimo o njih, se vrtimo v istem krogu sovraštva, sporov, nezvestob… Tudi v raznih kriminalnih nanizankah so ti vzroki najpogostejši. Ljudje ne najdemo nobenih čustev, ki bi bila dovolj močna za poseganje po tujem življenju, zato vedno predstavljamo ista. Še vedno si ne znamo pojasniti, kaj nas v filmu, ki je prispodoba realnosti, ob smrti človeka tako presune. Mogoče to, da v tem vidimo lastno smrt, ali pa, da doživljamo čustva, ki jih drugače ne zaznavamo. 

### essay_id = KUS-Sl-slo-1-MB-E-200910-20053
Antigona, katere avtor je Sofokles, izhaja iz mita o tebanski kraljevi hiši. Ta mit sem prebral za domače branje, zdaj ga bom tudi opisal. 
Antigona je kršila zakon, ko je pokopala svojega brata Polinejka, ki ga ne bi smela. Naredila je prav, tudi jaz bi naredil enako. Brata je imela namreč zelo rada. Za to je izvedel Kreon, vladar, ki je deloval zelo brezpametno, saj mu je bilo na koncu žal, da se je začel z Antigono prepirati. 
Antigona, ki je za svojega brata tvegala življenje, je za mene junakinja. Kreonu se ni pustila, ugovarjala mu je in mu povedala, da ona upošteva božje zakone, ne pa njegovih. Za to, kar je naredila, je tudi pripravljena umreti, saj bo samo tako lahko mirno umrla. S tem dejanjem je bila zelo junaška, saj je za brata tvegala smrt. Kreon je bil zelo jezen. Odgovoril ji je, da je zelo trmasta in bo zato ker je kršila njegov zakon, obsojena na smrt, pa čeprav je zaročenka njegovega sina. Kreon je ravnal brezpametno, saj bo zato izgubil sina in ženo. Obtožil je tudi Antigonino sestro, ki ni bila nič kriva, saj je bil prepričan, da ji je pomagala. 
Antigona je bila obsojena na smrt po krivici, saj je samo pomagala bratu, ki ga je imela zelo rada. Kreona je vprašala, če si želi še kaj več kot njeno smrt, kar mi je bilo malo smešno. Odgovoril ji je, da mu njena smrt zadošča za to, kar je storila, in si ne želi nič več, s čimer se ta odlomek tudi konča. 
Zaključek zgodbe je tragičen, saj se Kreonu ubijeta žena in sin, kar obžaluje. To je bil moj povzetek tega mita s svojimi mislimi. 

### essay_id = KUS-OS-slo-7-GO-E-20092010-40276
2. šolski spis 
ZGODILO SE JE 
(Pripovedovalno besedilo) 
Aaaaa! Zakričala sem. Mama je hitro pritekla k moji postelji ter me objela. Bila sem vsa mokra, zato mi je rekla, naj se preoblečem. Ko me je zjutraj vprašala, kaj me je snoči tako preplašilo, sem ostala tiho. Nisem ji hotela povedati, a na žalost je mama silila vame ter me napadala z vprašanji in v tistem trenutku sem se raje zlagala. Rekla sem, da sem sanjala, kako padam v prepad. Dejala je, da naj se ne bojim, saj se to ne bo zgodilo. Nato me je poljubila na čelo ter ob prepevanju odšla v kuhinjo. Zgledala je srečna! Nisem hotela več misliti na nočno moro. Odšla sem ven, a nočna mora kar ni hotela iz moje glave, zato sem samo sebe vprašala: ”Je bilo prav, da sem mamo pustila samo v stanovanju?” 
Nato sem se nasmehnila sama sebi ter odšla do igrišča. Bila sem kar precej zamišljena, zato tudi nisem pogledala čez cesto. V tistem trenutku mi je oče močno potrobil. Prestrašeno sem skočila od avta ter se očetu opravičila. Povedala sem mu, da je mama v stanovanju in da grem na igrišče. Očka mi je dovolil, sam pa je z mojima sestrama in bratom odšel v stanovanje. Na igrišču sem bila kar dobro uro. Ko sem pobrala žogo, me je v želodcu zelo močno stisnilo, po telesu sem dobila kurjo polt. Za trenutek sem se usedla. Nekaj mi je govorilo, naj grem domov, in zato sem tudi odšla. Ptice so prepevale in drevesa so šumljala. Ko sem vstopila v blok, je bilo vse tiho, slišal se je le moj zaskrbljen dih. Ko sem odprla vrata stanovanja, sem videla mamino veliko solzo, ki je v tistem trenutku spolzela po licu. Očka je sedel za mizo ter mi skušal razložiti, da nisem jaz kriva za mamina dejanja. Moja mlajša sestrica je sedela na kavču, objeta z XImeX, XImeX pa je obupano gledala v tla ter razmišljala. Ko me je videla, je usmerila pogled vame. V tistem trenutku sem zakričala: ”Mama, zakaj?” Ter planila v jok. Morala sem oditi. Sedaj vem, da so mi nočne more dopovedovale, kaj se bo zgodilo, in se na žalost tudi je. Tekla sem, kamor so me nesle noge, a ker je bila XImeX hitra, me je kmalu ujela. V joku sem jo začela napadati z vprašanji in jo tepsti in ko sem ostala brez moči, sem jo objela ter ji rekla, da jo imam rada. Odšli sva na sprehod, nato je v XImeX žepu zazvonil telefon. Klical jo je oče. Vprašal je, kje sva in kdaj prideva domov. Ni ga skrbelo, le vedeti je hotel. Tako mu je XImeX povedala, kje sva. Ko je zaključila pogovor, sva odšli počasi domov. Na poti sva veliko govorili in ena od najpomembnejših stvari je bila, da se moramo sprijazniti, da je naša mati alkoholičarka in da se njen spopad ne bo nikoli končal. Doma naju je na mizi čakala večerja. Pripravil jo je očka, saj je mamo zaklenil v sobo, ker je v takšnem stanju nevarna. Poljubil me je ter mi rekel: ”XImeX, ne skrbi, mama se gre jutri zdravit in ko bo prišla nazaj, bo spet tvoja mamica.” Nato sem se mu nasmehnila. In spet je minil en teden brez moje mame. Ko je prišla, sem najprej začutila njen sladek poljub, nato je planila v jok. Čeprav je moja mama alkoholičarka, jo imam rada takšno, kakršna je. 

### essay_id = KUS-OS-slo-7-GO-E-20092010-40284
2. šolski spis 
Lepa beseda lepo mesto najde 
(basen) 
Bila je zima in mraz. Na drevesu pa sta živeli dve veverički, bili sta dobri prijateljici. Bili sta zelo leni, nič se jima ni dalo. Njuna soseda pa je bila zelo delavna. 
Zelo je bilo mraz. Veverici sta jedli lešnike. Nista jih imeli veliko, a ju to ni nič kaj zanimalo. Ker sta bili leni, jih poleti nista veliko nabrali. Njuna prijateljica pa je imela celo shrambo lešnikov. Ona je živela na drugem drevesu. Potem pa veverica reče: ”Poglej, saj nimava nič lešnikov več.” Bila je tišina, zunaj pa je vil polarni veter. Razmišljali sta, kako bi dobili lešnike. Pa ena reče: ”Najina prijateljica jih ima veliko, lahko bi jih ji šli ukrast.” Bili sta za. Odpravili sta se in odšli proti drugemu drevesu. Pritihotapili sta se do shrambe in bili zelo veseli. Začeli sta nalagati lešnike v vreče. Takrat pa zaslišita škripanje kljuke. V shrambo je prišla veverička, prižgala luč in ju zagledala. Prestrašila se je in ju vprašala: ”Kaj pa vidve tukaj?” Ena je rekla: ”Ja, nič, samo lešnike nabirava.” ”Nabirata, kradeta jih, in to meni, vajini najboljši prijateljici!” se razjezi. Potem pa reče druga: ”Ampak nama jih je zmanjkalo, zato sva mislili, da bi nama jih posodila.” ”Saj vama bi jih, če bi me vprašali. Ne poznata pregovora LEPA BESEDA LEPO MESTO NAJDE?” Lepo sta jo vprašali in dobili lešnike. 
Ostale so prijateljice, ampak res je, kar pravi pregovor. Vedno je treba vprašati in ne krasti. 

### essay_id = KUS-G-slo-1-GO-E-2009-10002
1. šolska naloga 
V naraslem hudourniku obstane samo… 
Antigona je čudovita, a žalostna zgodba z dokaj vsakdanjo vsebino. S tem mislim na njeno bistvo, ki pa je, da je človek v življenju velikokrat postavljen na križišče oz. razpotje, kjer se mora odločiti, katero pot bo izbral. Postavljen je torej pred neko odločitev, včasih težko, včasih ne. 
V zgodbi Antigona je ta kontrast zelo viden. Antigonin stric Kreon postavi strog zakon, da se drugega brata, ki naj bi napadel mesto Tebe, ne sme pokopati. Tako je postavljena pred odločitev, ali bo sledila zakonu ali se bo odločila po svoje. Meni, da se je svojih načel potrebno držati. Kljub zakonu, ki neupoštevanje kaznuje s smrtjo, se odloči, da bo bratu „podarila” trajni mir. To je v grški mitologiji oz. po grškem prepričanju možno le tako, da se truplo pokoplje. Tu je že vidno, kako odločno je prepričana v svoje dejanje. Prepričanje o trajnem miru duše je zanjo vzrok, da se od tu naprej drži svojih načel. Njena sestra pa je ravno nasprotnega mišljenja, česar v začetku navzven ne kaže preveč, ampak po „ovinkih” prepričuje Antigono, naj se le prilagodi kraljevim zakonom, saj bo to bolje za obe. Kajti Ismena bi zaradi Antigonine odločnosti in prepričanja, da pokoplje brata, izgubila sestro, ki bi jo kralj Kreon obsodil na smrt. Torej je tudi ona postavljena pred enako dejstvo kot Antigona. Ismeni po mojem mnenju manjka kanček več poguma, da bi premagala strah pred smrtjo in se tako osvobodila kraljevih zakonov, vendar ostane nevtralna oz. celo bolj zvesta kraljevim zakonom, ki bi sestro obvarovali pred prezgodnjo smrtjo. Potem imamo tukaj seveda še Kreonovega sina Hajmona, ki je usmerjen nekako enako kot Antigona in Ismena skupaj, saj posluša vest, torej svoje „zakone”, ki mu narekujejo, da zaročenko Antigono reši. Očeta začne prepričevati, naj se vendarle prilagodi „božjim načelom”, ki jih zagovarja Antigona. Tu sta vidna sprva nasprotnost med mišljenjem obeh likov, torej na eni strani prilagajanje drugim in na drugi strani sledenje svojim zakonom, ki pa izhajata iz istega stališča, to je obvarovati oz. za svoje bližnje in ljubljene storiti nekaj dobrega, kljub „višjim” načelom oz. zakonom, ki to omejujejo. Oba izhajata iz sledenja lastnim zakonom. Antigonino odločnost, prepričanost v svoje dejanje in da je taka že po naravi, odlično potrjuje tale citat: „Očeta trmastega divja kri; nobeni sili se ne zna ukloniti.” (Vodja zbora o Antigoni). Ta citat tudi dokazuje, da Antigona ni „drevo, ki bi v naraslem hudourniku upognilo veje”, ampak je trdna in odločna oseba, ki sledi svojim zakonom, vendar jo to pelje v pogubo. Tudi Hajmonove okoliščine so podobne, saj bi z dejanjem, kot ga „načrtuje” Antigona, izgubil svojo ljubljeno. To dokazuje z besedami, ki jih izreče očetu: „Ti govoril bi le, a nič poslušal.” Kreon je še četrta oseba v tej „zgodbi”. Njegovo stališče je zelo jasno, lahko bi celo rekli, da je zaradi svoje odločnosti že hladnokrvno resen. Vendar stališča teh oseb niso vedno dobra. Naj potrdim s primerom iz svojega življenja. Z družino smo se vračali domov oz. v apartma, kjer smo bivali. Vračali smo se z otoka Brač, kjer smo preživeli dan. Na poti čez velik kanal oz. vrata, kot se temu reče v žargonu, nas je zajela manjša nevihta, ki bi bila za naš majhen, komaj šest metrov dolg gliser, lahko usodna. Naša odločitev oz., če bi zadevo povezali s spisom, zakon je bila jasno določena pot, ki bi nas obvarovala pred udarci valov z odprtega morja. Vendar smo po nekaj desetminutni vožnji skozi vrata ugotovili, da je naša odločitev slaba. Tvegati ni šlo, ker bi končali tako rekoč v „mokrem gralu”. Treba se je bilo seveda prilagoditi in ubrati nekoliko daljšo pot, ki nas je na koncu varno pripeljala domov. Iz tega je torej razvidno, da je moje stališče: prilagoditi se in tako rešiti življenje tudi drugim vpletenim v dogajanje. Izkušnja, ki sem jo prej navedel, mi je pustila vtis. Ko se je čez teden dni na žalost zopet ponovila, tokrat na poti z otoka Vis, na popolnoma odprtem morju, smo zaradi prejšnjih izkušenj zopet reagirali enako in tudi tokrat pravilno. 
Moje mnenje je, da je za upoštevanje lastnih zakonov, ki so v določeni situaciji nasprotni zakonom močnejšega (v mojem primeru je ta močnejši narava, v Antigoni pa Kreon), potrebnega veliko poguma. Predvsem pa je potrebno pretehtati situacijo, da ne bi zaradi odločitve trpeli tudi drugi. 

### essay_id = KUS-Sl-slo-1-MB-E-2009_10-20067
Pripoved o Antigoni mi je zelo zanimiva, ker se Antigona, ki je običajna ženska, zoperstavi vladarju Kreonu, ki je kar za nekaj položajev višji od nje. 
Knjigo je napisal Sofokles, ki je ustvarjal v obdobju antike. Zgodba se začne, ko Antigoni v boju za domovino umreta brata Eteokel in Polinejk, ki ju je imela zelo rada, zlasti Polinejka. V tistem času je prišel na prestol oče Antigoninega zaročenca, Kreon. Ukazal je, da naj Polinejka vržejo med pse in ujede, da požrejo njegovo truplo, ker naj bi bil na sovražnikovi strani in izdajalec svoje domovine. Antigono je to zelo razjezilo in s sestro sta se odpravili po truplo brata Polinejka. Medtem ko sta Antigona in njena sestra izvajali pokop, ju je nekdo opazil in to hitro sporočil vladarju Kreonu. Kreon se je zelo razburil in rekel stražarjem, naj obe pripelje pred njega. Čez nekaj časa so obe kršiteljici zakona pripeljali do njega. Vsaka je morala povedati svojo zgodbo. Ismena je izdala Antigono in rekla, da je vse to naredila sama. Res je, da je Ismeno bilo že na začetku strah smrti in jo je morala Antigona malo prisiliti. Ko jo Ismena izda pred Kreonom, mu Antigona reče, da je vse res. To je bil dokaz, da je Antigona borbena in da bi vse naredila za običajen pokop svojega brata Polinejka. Kreon ukaže stražarjem, naj odpeljejo Ismeno in jo izpustijo. Stražarji so zapustili sobo in Kreon in Antigona sta ostala sama. Sin Kreona in hkrati tudi Antigonin zaročenec se je zelo boril za njo in hotel prepričati očeta, da je ne obsodi na smrt, ampak ni mu uspelo. Kreon Antigono še enkrat vpraša, zakaj je kršila njegov ukaz. Antigona mu odvrne, da je na svetu, ne da sovraži, ampak da ljubi. Kreon ji odgovori, da jo bo obsodil na smrt, ker ne spoštuje zakonov, ki veljajo za vse enako. Odpeljejo jo do skale, v katero jo zazidajo, da strada in umre od lakote. Od velike žalosti se ubije tudi Kreonov sin in Antigonin zaročenec. Na koncu se ubije še Kreon zaradi obžalovanja za vsa dejanja, ki jih je storil. 
Literarna zvrst je dramatika. Prisotno je pripovedovanje. Kreon je prikazan kot vladar, ki misli, da vse ve, in pri njem mora biti vse po zakonih. Zelo zanimiv je del, ko Ismena izda Antigono. Takšno obnašanje oziroma dejanje je prisotno tudi v današnjem življenju, kajti vsak človek, ki je v stiski, ko mora v zapor, dobi denarno kazen ali kaj podobnega, bo vedno pripravljen izdati tudi svoje najbližje. Tisti, ki so pravični in borbeni v srcu, pa bodo vedno prišli najdlje. 
Pripoved je zelo zanimiva, ker prikazuje veliko stvari iz vsakdanjega življenja. 

### essay_id = KUS-G-slo-3-GO-E-2009-10444
1. šolska naloga 
Mračna preteklost Polikarpa Kalana 
Umori so se, se in se bodo še dogajali — to je dejstvo. Razlogi so različni; ali je to sovraštvo, pohlep, jeza, samoobramba… Zanimivo je, da je človek sploh sposoben drugemu človeku odvzeti življenje, ki je temeljna pravica vsakega človeka, če ne že vsakega živega bitja. Domnevamo pa lahko tudi, da odkar ljudje obstajajo, od takrat obstajajo tudi umori, kar nam jasno pokaže Sveto pismo, ki že v prvih poglavjih opisuje bratomor Kajna. Sveto pismo nam izda še eno posledico umora — zaznamovanost. Ko se je zgodil prvi umor, je Bog Kajna zaznamoval in črna senca je visela nad njim, koder je hodil. Tako nam Sveto pismo ponazarja, kaj se godi v morilčevi duši po umoru — občutek krivde ga spremlja vedno in povsod. 
S tem uvodom sem hotel postaviti izhodišče za nadaljnje razmišljanje o umoru Polikarpa Kalana. Domnevam, da so se takrat umori, mnogi skriti pod pretvezo pravnih sodb, pogosteje dogajali. Vendar ne smemo pozabiti, da so imeli umor za hujši zločin kot danes, saj je bila zanj zagrožena veliko hujša kazen — smrt. To pa nas spet privede do ugotovitve, da so manj spoštovali človeško življenje, kar nas pripelje do nekega protislovja srednjega veka — manj spoštovano človeško življenje in umor hujši zločin kot danes. Ne smemo pozabiti, da je v času Polikarpa Kalana potekala tridesetletna vojna, v kateri je sodeloval tudi sam. Vemo pa, da se v vojni dogajajo marsikatera hudodelstva, ki so odraz tega, da se človek spremeni v žival, ko je postavljen v vojno vihro, in tako je bilo tudi s Polikarpom. Dosti let je služil v vojski, ki je tudi iz njega naredila žival. To mu lahko štejemo za olajševalno okoliščino uboja prijatelja Jošta, vendar ga to ne opere vse krivde. Človek mora imeti tudi značaj tak, da lahko ubije sočloveka zaradi pohlepa po denarju. Zato menim, da je bil uboj Jošta rezultat zgodovinskega dogajanja, v katerega je bil vržen Polikarp, in njegovega značaja, za katerega pa ne vemo, kakšen je bil pred vojno. Lahko le sklepamo iz njegovih poznejših dejanj, ki pa so odraz tudi vseh (zgodovinskih) grozot, ki jih je doživel med vojno, tako da ne moremo ugotoviti, kaj je nanj najbolj vplivalo — okoliščine ali značaj. 
Kot pa sem že v uvodu dejal, morilec ostane za vse življenje zaznamovan in tako je bilo tudi pri Polikarpu. Ponoči so ga tlačile more in veliko je kričal v spanju, tako da lahko sklepamo, da je bil nekje v dnu duše še vedno dober človek, ki sta ga pokvarila dogajanje okoli njega in hudobija sveta. Domnevam, da je bil Polikarp prej dober človek, vendar je moral tega dobrega človeka v sebi utišati in potlačiti, saj bi bili drugače očitki vesti zanj pretežki, da bi jih nosil vse življenje. Vendar pa ponoči ni mogel imeti tega dobrega dela srca pod kontrolo, zato je doživljal nekakšne očitke svoje vesti še toliko hujše, kar lahko pojasni njegovo kričanje v spanju. Ko pa se je zbudil, je hotel z vsem svojim bitjem ta del sebe utišati in tako si lahko razložimo njegovo grobost, mrkost in strogost. Na vsaj dveh primerih lahko ugotovimo, da ga spravi s tira vsakršna povezava z zločinom, na primer ko Izidor najde zlat cekin iz skrinje in mu zato nečloveško odreže mezinec. Kasneje je to vidno še pri prihodu Pasaverice v njihovo hišo. Ko mu pove, da je bil Jošt njen mož, Polikarp kar omedli. Zaradi tlačenja vesti je storil Polikarp še več slabih dejanj in to je vplivalo tudi na njegove odločitve, denimo da se do smrtne postelje ni pokesal zločina, kar bi mu prineslo veliko olajšanje. Vendar mu ne moremo dosti očitati, saj ne vemo, kaj se je z njim prej dogajalo in kaj se je dogajalo v njegovi duši. Ne moremo se postaviti v njegovo kožo in občutiti vse krivde, trpljenja in razočaranja, ki jih je doživljal. Edino, kar mu lahko očitamo, je, da je odkupitev za svoje grehe prevalil na prvorojenca Izidorja, in to, da se ni skušal odkupiti že pred smrtno posteljo. To, da se ni sam odkupil za zločin, ampak nekdo drug, je zame zelo sebično dejanje, mogoče še bolj hudo od umora samega. Zagrešiti zločin je hudo, ampak ne pokesati, opravičiti ali odkupiti se zanj, pa je še toliko hujše. 
Menim, da bi se moral vsak, ki zagreši zločin, pokesati in se nekako odkupiti, tako da je nastala škoda čim manjša. Vendar se po mojem mnenju da popolnoma odkupiti za zločine na materialni ravni — na primer kraja, za zločine na nematerialni ravni pa ne popolnoma. Nematerialni zločini so na primer umor, laž oziroma blatenje imena, psihično nasilje… Za to se ne da odkupiti, ker škoda ni narejena od zunaj, kjer se vse da popraviti ali nadomestiti, ampak je narejena od znotraj, kjer je območje nepopravljivega. Umora nekoga ne moreš odplačati ali nadomestiti človeka s človekom, ker je človeško življenje neprecenljivo. Materialni zločini so kot plitve praske, ki poškodujejo zunanjost, vendar se zacelijo hitro in brez posledic. Nematerialni zločini pa so globoke rane, ki se lahko celijo dolgo ali pa se sploh ne zacelijo in pustijo brazgotine, ki ostanejo do konca življenja. 

### essay_id = KUS-OS-slo-7-NM-E-2009-40002
Moj prvi… 
Naš knjižni gost Tone Partljič se je rodil leta 1940 v Mariboru. Šolal se je v Pesnici za učitelja slovenščine in angleščine. Bil je dramatik, politik, učitelj, še vedno pa je pisatelj. Gost, ki je prišel na našo šolo, je bil zelo prijazen. 
Tone Partljič je napisal knjigo, ki smo jo brali tudi mi. Hotel sem prijeti sonce govori o Tonetovem življenju in o tem, kako ga je preživljal. 
Ko je Tone Partljič prišel na našo šolo kot knjižni gost, se nam je zdel bolj resen, no, vsaj meni. Potem pa se je kar naenkrat razveselil in začel pripovedovati zgodbe. Povedal nam je tri. 

### essay_id = KUS-G-slo-4-GO-E-2009-10030
Družbene razmere kot odločilni dejavnik človekove usode pri likih sodobne slovenske proze 
RAZPRAVLJALNI ESEJ 
Vse osebe v realnem pa tudi v namišljenem svetu so podrejene neki družbeni ureditvi. Nekaj časa vaškemu poglavarju, potem diktatorskemu režimu, kapitalizmu ali pa sistemu neke družbe, katere člani smo. Tako tudi naši glavni junaki komandant Gregor, Jakob Bergant — Berk ter Silvan Kandor. 
V noveli Črna orhideja srečamo komandanta Gregorja, ki je eden izmed partizanov. Med izvidnico zagleda nemškega vojaka in lepo mlado žensko Katarino, ki ljubimka z njim. Vojaka ubije, njo pa odpelje v tabor. Že med potjo Gregor razvije čustva in ljubeč odnos do Katarine. Po zaslišanju se odločijo, da jo bo potrebno „ubiti”, čeprav ne prizna krivde niti ne objasni, zakaj je to naredila (zasebna stvar). Gregorjeva naloga je, da jo ubije. V njem se pojavi razkol med čustvi do Katarine in nalogo v vlogi partizana in partizanskih ciljev. Čeprav je zaljubljen vanjo in ga je prevzela, se odloči, da bo izpolnil ukaz, saj čuti, da bo po eni strani prav. Predsmrtni prizor je poetičen in nabit z erotiko, saj si izpovedujeta čustva. 
Po usmrtitvi Katarine se v njem pojavi glas, ki razpravlja, ali je naredil prav, da je ubil Katarino, ker naj bi se borili za pravičnost in mir. Je imel pravico narediti to ali ne? 
V Menuetu za kitaro se Berk, bivši aktivist, poroči z Vesno. A ga kmalu zaradi erotičnih avantur zaprejo, čez čas pa pošljejo v divizijo. Med soborci je zelo priljubljen, saj jim s svojim pripovedovanjem dviga moralo. Ker je uspešen in dober v borbi, ga povišajo in kmalu povabijo tudi v partijo. To naj bi bilo dogajanje v 1. delu zgodbe, 2. del se začne 30 let kasneje, ko na počitnicah v Španiji sreča nekdanjega nemškega vojaka, s katerim imata globoke pogovore o (pretekli) vojni, vendar mu ne izda, da je bil tudi sam partizan. 
Tu se pojavi tudi Anton, ki v svojem zadnjem stavku izdahne samo „NAS…” Kaj je pa nadaljevanje, ve samo Berk: NASVIDENJE V NASLEDNJI VOJNI. Berkovo mišljenje se večkrat približa eksistencialističnemu. 
Kandor, glavna oseba Senčnega plesa, je pravkar pokopal svojo ženo, ki jo je zelo ljubil, na pokopališču na Gorenjskem. Izgubi tudi smisel življenja, ostane brez načrtov, zanj postane vse „TUROBNI PLES V SENCI”. Psihično uničen se vrne v rodni Trst, kjer se zaposli kot učitelj slovenščine, kmalu pa zamenja službo ter začne delati kot prevajalec za Angloameričane. To delo ga ne veseli, ampak dela predvsem zaradi dobrega zaslužka. Trst je bil takrat svobodna država pod upravo Angležev in Američanov in takrat je bilo to za prebivalce luksuz. Vendar Kandor ni nikoli več srečen, je pa zelo čustven. 
Usoda nima po mojem mnenju nobene zveze z njimi. Če bi bili dovolj močni oz. če bi zadosti verjeli vase in bi, kljub temu da jih sistem sili k drugačni stvari, naredili po svojih občutkih ali kar je bolje zanje, bi se počutili drugače, boljše. Pokazalo bi se zadovoljstvo, ker so sami storili nekaj zase in za druge in to bi privedlo do osrečitve. 
V primeru komandanta Gregorja bi nasprotoval oz. vsaj pomagal Katarini pri tem, da je ne ubijejo. Vsaj jaz je ne bi ubil osebno. V primeru drugih dveh pa bi po moje ravnal enako, še posebej če bi izgubil osebo, ki bi jo zelo ljubil in bi zanjo naredil vse. 
Je pa res, da vojna v človeku pusti velik pečat in človek se tega nikakor ne more znebiti, tudi če hoče in se trudi. Vedno ostane delček, ki ti ne da miru in te opominja: TUDI JAZ SEM BIL DELČEK TEGA. 

### essay_id = KUS-SI-slo-1-MB-E-2010-20024
2. šolska naloga 
To knjigo bi zaključil drugače: William Shakespeare: Romeo in Julija 
Tisti dan sem končal z branjem knjige angleškega avtorja Williama Shakespeara Romeo in Julija. Ta svetovno znana drama je nastala v Angliji med renesanso. 
Zgodba se začne dogajati v italijanskem mestu Verona, kjer je spet izbruhnil prepir med sprtima družinama Capulet in Monteg. Boj je prekinil knez in razglasil, da bo vsak, ki začne boj, izgnan iz Verone. Nekaj dni kasneje Capuletovi priredijo ples v maskah, na katerega pride tudi Montegov sin Romeo. Ta na plesišču opazi Capuletovo hčerko Julijo in se vanjo zaljubi na prvi pogled. Prav tako Julija opazi Romea in se vanj zaljubi. Nato si izmenjata nekaj besed in ugotovita, da sta iz sprtih družin. Kljub temu Romeo po plesu prepleza ograjo Capuletove hiše in stopi pod Julijin balkon, kjer si obljubita večno ljubezen in skleneta, da se bosta naslednji dan poročila. Naslednji dan se zares poročita, od tukaj naprej pa se začne zgodba zapletati. Na ulici se srečata Romeov prijatelj Mercutio in Capulet Tybalt. Romeo to vidi in hoče ustaviti prepir, vendar mu ne uspe in Tybalt ubije Mercutia. Romeo seveda maščuje svojega prijatelja in ubije Tybalta, zaradi česar je izgnan iz Verone. Težav pa še ni konec, saj je Julija nato izvedela, da jo želi oče poročiti s Parisom. Po pomoč se je obrnila na duhovnika, ki je poročil njo in Romea. Ta si je izmislil izvrsten načrt. Juliji je dal napoj, ki te uspava za 48 ur tako, da izgledaš mrtvo. Po načrtu bi morala Julija spiti napoj in tako preprečiti poroko, potem pa bi prišel Romeo in jo rešil. Vendar spet ni šlo vse po načrtu. Romeo je slišal za novico, da je Julija mrtva, vendar od duhovnika ni dobil sporočila, da v resnici le spi. Zato se je kljub prepovedi odpravil v Verono. Ko je videl Julijo mrtvo, je spil strup, ki ga je kupil na poti, in umrl. Ko se je Julija zbudila in videla mrtvega Romea poleg sebe, je vzela njegovo bodalo in se zabodla. Kasneje so na mesto nesreče prihiteli starši in se odločili, da se bosta družini pobotali. 
Ravno ta konec me je motil. Sicer se mi zdi prav, da sta bili družini kaznovani za spor, vendar me je zanimalo, kaj bi se zgodilo, če bi Romeo prejel duhovnikovo sporočilo. Zato bom napisal svoj konec. 
Romeo se je pravkar odpravljal na pot nazaj v Verono, ko je videl moškega, ki hiti proti njemu. Ta mu je povedal, da Julija le spi. Zato se je odpravil v Verono in odnesel Julijo v svoje stanovanje izven mesta, kjer sta živela srečno do konca svojih dni. 
Žalostno je, da se lahko takšne stvari zgodijo zaradi spora med družinama. Upam, da v resničnem svetu ni veliko takšnih sporov. 

### essay_id = KUS-OS-slo-8-GO-20092010-40044
2. PISNA NALOGA 
MICKA PRIPOVEDUJE 
Jaz sem Micka, zaljubljena sem v 2 osebi. V Anžeta, ki je zelo grob, saj me tako stisne, da me potem še celo popoldne boli pas. In v Tulpenheima, ki mi je zelo všeč. Včeraj mi je podaril zaročni prstan, kar se mi je zdelo zelo lepo. 
Šla sem ven in mimo je prišla gospa Sternfeldovka. Ko sem jo spotaknila na cesti in mi je prstan padel na tla, ga je videla, pobrala ter ugotovila, da je to prstan, ki ga je ona dala Schönheimu. Jaz sem se takoj ustrašila in zakričala, naj mi ga takoj vrne, saj je moj, ker mi ga je dal ljubimec Tulpenheim. In Sternfeldovka mi je takoj povedala, da je to v resnici njen zaročenec Schönheim in da naju obe vara. Ko mi je vse to povedala, sem se zelo prestrašila. Sklenili sva, da bova Schönheima, ki je meni rekel, da mu je ime Tulpenheim, razkrinkali. 
Jaz sem šla domov, vse to povedala očetu in mu razkrila, da bom vzela Anžeta. Ko je Anže prišel k meni, sem mu to seveda povedala in moj oče je Glažka, Monkofa in Tulpenheima ter mene in mojega zaročenca Anžeta povabil, da bomo napisali poročna pisma. S Sternfeldovko sva sklenili, da bo šla ona v grm, in ko bo čas, bo prišla ven, da bova Tulpenheima razkrinkali. Ostali smo sedeli za mizo. Oče je poskrbel, da sem sedela med Anžetom in Tulpenheimom. Takrat Tulpenheim in Monkof nista hotela podpisati. V tistem je prišla Sternfeldovka iz grma in skupaj sva razkrili Tulpenheima. Njega in Monkofa je pripravila, da sta bila priči, da sta podpisala in še nekaj dote sta dala. Jaz sem bila zelo srečna z Anžetom in on z mano. Schönheim pa je prosil Sternfeldovko za odpuščanje, ampak mu ni odpustila. Tako se je moja zgodba srečno končala. 

### essay_id = KUS-G-slo-4-GO-E-2009-10018
DRUŽBENE RAZMERE KOT ODLOČILNI DEJAVNIK ČLOVEKOVE USODE PRI LIKIH SODOBNE SLOVENSKE PROZE 
razpravljalni esej 
Družbene razmere so že od nekdaj zelo vplivale na človekovo usodo. Iz zgodovine nam je znano, kako so se morali ljudje podrediti oblasti in tako zatreti svoje ideje in razmišljanja, saj bi v nasprotnem primeru bili prizadeti oni sami ali pa njihovi bližnji. Ukloniti so se morali močnejšim in s tem je bila njihova usoda zapečatena. Ali je danes naša usoda še vedno odvisna od drugih ali smo se postavili na lastne noge? 
Ravno tako vidimo, da družbene razmere odločilno vplivajo na ravnanje glavnih likov v Kocbekovi noveli Črna orhideja, Zupanovem romanu Menuet za kitaro in Rebulovem romanu Senčni ples. V noveli Črna orhideja sta glavna lika Katarina in komandant Gregor. Ko se Gregor sprehaja po gozdnati planini, zagleda nemškega vojaka v spremstvu mladega dekleta. Po njeni kretnji sklepa, da izdaja njegov tabor, ki je bil v bližini. Nemca ubije, mlado dekle, Katarina, pa mu ubeži. Ko jo ujame, jo odpelje v tabor. Obtožijo jo izdaje in obsodijo na smrt. Katarina je mlado, zelo lepo črnolaso dekle, v katerega se zaljubijo vsi partizani. Ne morejo razumeti, da je lahko tako lepo dekle izdajalka. Njeno obsodbo razumejo kot žrtvovanje za njih same, saj jih bo s tem odrešila grehov, ki so jih pridobili tekom vojne. Bolj ko se bliža dan njene usmrtitve, bolj je Gregor čustveno navezan nanjo. Do nje goji čustva, ki jih ni še do nobene. Razdvojen je med zgodovinskimi interesi in svojimi čustvi, saj ve, da bo s smrtjo Katarine propadel tudi sam kot individualno bitje. Katarina ga prosi, naj ji uresniči še zadnjo željo. Želi se vrniti domov in se posloviti od domačih ter vzeti poročno obleko, v kateri želi umreti. Potem gresta na travnik, kjer naj bi jo Gregor ubil. Preden jo ustreli, se strastno objameta, kar lahko razumemo kot simbolno poroko, strel pa kot simbol spolnega akta. Ko Gregor opravi svojo nalogo, se poda v boj. 
V Zupanovem romanu Menuet za kitaro je glavna oseba Berk, ki prostovoljno odhaja v partizane. Iz Ljubljane ga pospremi dekle Marjana, ki pa ji ob odhodu ne posveča nobene pozornosti. Razmišlja o tem, da se je mnogo pametnejše ravnati po nagonu kot po razumu in da so mnogi v zgodovini vojno pojmovali kot naravno stanje. S takim razmišljanjem pristane v neki gostilni in čaka na nadaljnjo usodo. Pozneje s štirimi nadaljuje pot: z vodičem Janezom, Vesno, Miškom in Antonom. Ko prispejo v vas, se seznani z Antonom, ki se mu je prej zdel čuden, zdaj pa ga prepozna kot pametnega človeka. Potem prispejo na osvobojeno ozemlje in kasneje v Ribnico. Na poti ves čas razmišlja o (ne)smislu vojn, o sovražniku, pa tudi o soborcih; z Antonom sta podobnih misli. Ko prispejo v štab, dobijo orožje, vendar so v ravnanju z njim nevešči. Po razporeditvi v četo je Berk vesel, da je njegovo potovanje končano. Vendar kmalu ni več zadovoljen s tamkajšnjim življenjem. Zaželi si vrnitve v vas. Berk doživi pravi boj iz oči v oči v Suhi krajini, kjer potekajo boji z Nemci. Vedno bolj je nezadovoljen sam s sabo: noči preživlja v polspanju, huda lakota, živce ima prenapete… Nato se njegova četa nameni na Mokrec. ”Važno je priti na grič,” je stavek, ki se, potem kot mit ponavlja skozi celoten roman in simbolizira rešitev. Beganje v nemškem obroču jih silno izčrpava. Berk ima prisluhe — sliši menuet za kitaro. Kasneje se kot komandir vojskuje na Hrvaškem, tik pred koncem vojne pa se znajde v Beli krajini, kjer se ponovno po dolgem času sreča z Antonom. Pri večerji v zidanici se nekemu partizanu slučajno sproži brzostrelka in strel smrtno rani Antona. V tistem trenutku Anton izjavi: ”Nas ...” Edino Berk ve, da je želel reči: ”Nasvidenje v naslednji vojni.” 
Pri Senčnem plesu opazujemo glavni lik Kandorja, v bistvu avtorja samega, od jeseni 1951 do pomladi 1954. Je mlad izobraženec, star 26 let, ki je osamljen, neprilagodljiv in odtujen ter se iz osrednjega dela Slovenije vrača domov na Tržaško. Na začetku romana je prikazan pogreb njegove žene Nadje, ki mu je predstavljala edini življenjski, intimni smisel. Ob prihodu domov so ga pričakali mati Zofija in brata Sandro in Berto. Kljub lepemu sprejemu se doma ni počutil čustveno popolnega. Kot profesor slovenščine je poučeval v srednji šoli v Trstu, vendar se s sodelavci ni dobro ujel, pa tudi učenci niso pokazali zanimanja za njegova predavanja. Urednik slov. lista Čupa mu je predlagal, naj piše o asimilaciji Slovencev v Trstu. Tako je nastala zgodba o Jerneju Jerobniku s Krasa, peku, ki je moral zavreči svojo narodnost in kulturo in se podrediti oblasti. Obiskovati je začel tudi nekdanjega profesorja De Martinisa in tako spoznal njegovo hčerko Noro, ki je bilo lepo in inteligentno dekle. Čutila sta simpatijo drug do drugega, vendar sta bila preveč osamljena, da bi lahko razvila razmerje in ga obogatila. Doleti ga nova nesreča, ko svojo zgodbo objavi v knjigi, za katero v njihovem kraju ni pričakovati, da bi bila brana. Tako je izživel glavno gibalo svojega življenja in bil spet tam, kjer je bil na začetku. Zato se roman konča: ”Vračal se je v temo.” Njegovo edino vodilo v življenju je bila ljubezen do žene Nadje. Po njeni smrti se je poskusil ponovno postaviti na noge in ko se mu je že nasmehnil kanček sreče, je kruta usoda odigrala svojo vlogo in mu pobrala še tisto malo upanja, kar ga je ostalo. Od takrat naprej je živel življenje kakor senca - senčni ples. 

### essay_id = KUS-G-slo-2-GO-E-2009-10004
MISLIM, TOREJ SEM 
Linhart je komedijo Matiček se ženi napisal z nekim razlogom. Že prej je napisal Županovo Micko, vendar se je pri drugi bolj osredotočil na tedanjo družbo in, da bi bilo vse še malo bolj zapleteno, je ustvaril štiri ljubezenske kroge. Ves čas pa je želel predstaviti svoj odnos do družbe in kakšne so bile tedanje razmere, tako za kmeta kot plemiča. 
Vse se začne, ko Nežka pove Matičku, kako se baron zanima zanjo. In ker jo ljubi, se seveda odloči, da bo baronu „dal vetra”. Linhart je z likom Matička želel poudariti, v kakšnih nerodnih situacijah so se kmetje lahko znašli. Pri Matičku vidimo, kako pameten je bil in se je zavedal, kaj vse bi lahko dosegel, če ne bi bil kmet. Sicer je Linhart spisal komedijo in tako ni ubesedil vsega, kar se je ta čas dogajalo, ali pa je dodal lastno domišljijo, da bi bilo bolj zanimivo. To vidimo pri tem, ko je Matiček razlagal Nežki, kaj bo naredil z baronom, in ko mu je Nežka očitala, ji je vrnil s tem, ko je rekel, da če bi barona slekli in mu vzeli vse premoženje, bi bil vreden manj kot on sam. In zaradi tega svojega ponosa si je tudi drznil narediti, kar je. Namreč, Nežka si je že tako želela biti z njim in mu je zaupala, medtem ko je bilo treba baronico malo opogumiti. In tako je vse steklo po Matičkovem načrtu. 
Baronu je poslal lažno pisemce, da bi bil gospod v skrbeh za svoje in se ne bi oziral za njim. In tisti čas sta Nežka in baronica preoblačili Tončka, za katerega je baron mislil, da je že v Ljubljani. Vendar da bi bilo bolj zanimivo in bi Linhart upravičil ime Naletel, se je takrat v sobo vrnil baron in malo je manjkalo, da ne bi zasačil Nežke, baronice in Tončka. Nežka je malo prej zapustila sobo, Tonček pa se je skril v omaro in ker je Matiček s pismom v baronu vzbudil sum na drugega moškega v sobi, se je baron želel prepričati, da to ni res. Na vsak način je želel odpreti omaro. In ker je bil Linhart na strani kmetov oz. mu ni bila povšeči tedanja višja družba, je bila sreča v komediji na strani revnejših, vendar marsikdaj pametnejših. In tako se je Tonček, ko sta baron in baronica odšla po klešče, rešil s skokom skozi okno, zamenjala pa ga je Nežka. To se je prav izšlo za baronico, ki je že prej možu trdila, da je notri Nežka. In takrat je baron prvič naletel. S tem se je Linhart norčeval iz njega. 
Ta čas, ko se je baron ukvarjal z ženo in Nežko, je imel Matiček še en problem. Ne le da mu je grozilo, da mu bo Nežko speljal baron. Zdaj bi se on moral oženiti z neko starejšo gospo, kakor ji je bil obljubil. 
V 3. dejanju oziroma v vrhu se zgodi marsikaj prelomnega. Po eni strani bralce, ki se jim je Matiček priljubil, skrbi, kako se bo vse izšlo zanj, če ne bo imel sreče in se bo moral res poročiti s Smrekarico. Po drugi pa nam je Linhart želel prikazati, kakšne krivice so se godile kmetom. To lahko jasno vidimo v tem, kako je napravil baron. V tistem trenutku ga je najbolj zanimalo o Matičku in Nežki, če se Matiček slučajno le ne bi poročil s Smrekarico, in je ostale pogodbe, dokumente enostavno prezrl. Za nekatere je rekel, da lahko počakajo, nekatere niso pomembne. S tem je Linhart prikazal, kako se plemiči niso zanimali za nič drugega kot le, kako bi bilo njim najlepše, in čeprav je bilo od njih odvisno toliko življenj, se tega sploh niso zavedali. Tako so bili zaverovani samo v lastne potrebe. 
Hkrati pa nam sporoča še nekaj. V pogodbi o Matičku in Smrekarici je bilo marsikaj napisano v nemščini in Matiček jim je jasno povedal, da on ne razume in tako tudi ne bo nič s tem. Tu je pomembno to, kako so kmetje vztrajali pri maternem jeziku. To je značilno za razsvetljenstvo, ko je tudi bila ustvarjena komedija. Poudarjali so razum. Tudi razni krožki, ki so jih vodili ugledni ljudje, so se počasi začeli zavedati slovenščine in so pri njej vse bolj vztrajali. Eden takih je bil tudi Linhart. Ljudi so želeli poučiti o marsičem. Na prvem mestu je bilo predvsem to, da bi naučili ljudi slovenski jezik. In ko so potem ljudje, kot je bil Linhart, pisali za narod, da bi ljudje brali, so nekateri noter 'skrili 'dejstva, ki so bila v tistem času. 
Naj se vrnem h komediji in njenemu razpletu. Matiček na svoje in Nežkino veselje spozna starša; to sta Smrekarica in Žužek, in tako se mu ni treba poročiti. Ostaja samo še baron, ki ga morata odvrniti od Nežke. Takrat se opogumi tudi baronica, ki prispeva svoj del s tem, ko zamenja obleke z Nežkinimi. 
Ko se zvečer srečata lažna Nežka in baron, pride vse na dan. Ker si je Matiček napačno razlagal, zbere vse ljudi od poprej v uticah in tako se marsikdo ušteje, da govori enemu, v resnici pa drugemu. Tu tudi baron tretjič naleti, ko spozna prevaro Nežke in baronice. V teh prizorih nam režiser pokaže še nekaj zelo pomembnega za tisti čas. Začele so se uveljavljati ženske. Želele so biti enakopravne moškim in to je Linhart tudi odlično prikazal s tem, ko je dal Nežki vlogo odločne, trmaste hišne in baronici vlogo žene, ki si je vse bolj upala očitati možu. Po navadi naj bi bile žene poslušne možem. Toliko bolj takrat. Tu pa vidimo, kako so začele razmišljati po svoje in uveljavljati svoj prav. Kar se mi zdi prav, saj smo videli, kako se je baron po svoje norčeval iz baronice, ko je hotel imeti še toliko drugih. 
Če povežem še z naslovno mislijo. V času razsvetljenstva so se ljudje začeli zavedati razuma. Tako plemiči kot kmetje. Je pa res, da je bilo to bogatejšim dovoljeno, kmetje pa so še vedno morali samo ubogati in nič misliti po svoje. Čeprav smo v komediji lahko videli, da je bil kmet marsikdaj pametnejši od gospode, vendar je moral biti tiho. Tisti pa, ki so lahko razmišljali, so šli v to smer, da če mislijo, razmišljajo, to pomeni, da tudi nekaj so. Da mislijo s svojo glavo in obstajajo. 
Drugače pa se mi zdi zelo dobro, kako je Linhart vse to izvedel. Kljub takšnim in drugačnim zapletom se je vse lepo končalo. Vsak je dobil, kar si je zaslužil. Čeprav se mi zdi, da bi bilo dobro, če bi baron ostal sam, saj bi se tako začel malo bolj zavedati, kaj je imel in kako je po svoji lastni neumnosti, s tem ko je hlepel po več, izgubil ženo. 

### essay_id = KUS-G-slo-1-GO-E-2010-10152
MODROST IN PRAVIČNOST — KDO JU IMA? 
Naslov sem si izbral, ker mi je bila zelo všeč zgodba Grešnici je odpuščeno in ker se v sodobnem času veliko govori o pravičnosti in modrosti. Literarna vloga zgodb v sveti knjigi je splošen, vsakdanji primer, ko odločamo o nečem, ampak ne vemo, kako bi razsodili. Primer o pravičnosti pa je tukaj zelo dobro predstavljen, saj se podobno dogaja vsak dan vsem nam. Sam svete knjige ne berem, ko pa sem v kaki zagati, ko ne vem, kako bi se odločil ali kaj bi storil, ”na slepo” odprem Sveto pismo, preberem zgodbo in skušam razbrati nauk, ki mi je do sedaj vedno prav prišel pri vseh dejanjih, odločitvah. Sveto pismo mnogi jemljejo kot neke verske pridige, kar sploh ni res. V njem so opisane vse stvari, ki se nam zgodijo, dogajajo v življenju na enostaven, razumljiv, moder in logičen način. Ko sem pred kratkim imel osebne probleme, se mi je v enem tednu vsak dan velikokrat pojavila ”Prilika o izgubljenem sinu”. Veliko časa nisem tega niti opazil, potem pa sem zgodbo prebral še enkrat in skušal razbrati njen nauk, s pomočjo tega nauka sem zadeve kmalu uredil. 
V obeh zgodbah se mi zdi, da sta pravičnost in modrost združeni v eno. Pri Salomonovi sodbi je šlo hkrati za modrost in pravičnost. Pri Grešnici je odpuščeno je šlo po mojem mnenju za izjemno modrost, hkrati pa tudi za pravičnost. Najbolj bi izpostavil Jezusa in stavek, ki ga je povedal: ”Naj vrže vanjo kamen, kdor je brez greha”. Te Jezusove besede bi morali vsi upoštevati ne glede na družbeni položaj ali okolje. Na primer v šoli, ko gremo kdaj ”špricat”, se profesorji takoj jezijo brez razloga. Sedaj bi samo vpletel še Priliko o izgubljenem sinu. Če gremo mi ”špricat”, delamo, kot je delal mlajši sin. Šel je v svet, poskusil stvari, okusil dobro in slabo, potem pa presodil. Tako tudi mi želimo poskusiti ”prepovedan sadež”, kajti kar je prepovedano, je še bolj mikavno. Mislim in tudi vem, da so vsi profesorji počeli isto in še počnejo, ker nikoli sebe in drugih ne spoznamo do take mere, da bi se lahko stoodstotno obvladovali in vedeli, kaj smemo in česa ne. Naše življenje je prekratko, da bi lahko spoznali bistvo vseh hudih in dobrih stvari, ki se nam dogajajo. 
V Salomonovo zgodbo se nisem kaj pretirano poglobil, ker mi ni bila tako všeč kot druga. Drugo sem prebral šestkrat, ker mi je bila tako zelo všeč in se mi je zdela resnična. Modrosti v družbi manjka, kar se opaža pri politikih, „veleposestnikih” ipd. Ljudje, ki zanje delajo, se jim zdijo ničvredni, v bistvu pa so oni zaslužni za vse, tisti direktor je samo lutka, ki denar dobiva. Naj dam en zelo dober primer zelo vplivnega položaja. Zelo mi je bilo všeč, ko sem nekaj časa nazaj od nekoga slišal, kaj je storil direktor BMW-ja. V času recesije je bil pripravljen zmanjšati svojo plačo, da bi lahko delavci kljub recesiji živeli finančno normalno. To se mi zdi zelo modro dejanje vplivnega človeka, ki ne misli samo nase. Kar se pa tiče pravičnosti, je Jezusov pregovor temelj. Vsi delamo grehe, ker smo ljudje. Vsak zasluži odpuščanje kljub napaki, ki jo je storil, le tako bo ta svet kam prišel. V sporu lahko dolgo živimo, vendar je nesmiselno. Če kdo naredi napako, mu oprostiš, ker ga je ta napaka najbrž izučila in je ne bo ponovil. Pri takih stvareh odloča zdrava kmečka pamet. Pri vsakodnevnih odločitvah se sam spomnim na par pregovorov: ”Ne stori komu tega, česar ne želiš, da bi on tebi” in ”Kdor je brez greha, naj prvi vrže kamen vanj.” Take premišljene, zelo modre besede so to, kar človek potrebuje. 

### essay_id = KUS-SI-slo-1-MB-E-20092010-20018
2. šolska naloga 
To knjigo bi zaključil drugače: William Shakespeare: Romeo in Julija 
Knjigo Romeo in Julija je napisal največji dramatik vseh časov William Shakespeare. Nastala je v renesančnem obdobju, spada pa med tragedije, saj ima tragičen konec. 
Zgodba govori o dveh zaljubljencih, ki sta prihajala iz družin, ki sta se med sabo sovražili. To sta bili Capuleti in Montegi. Romeo in Julija sta se spoznala na zabavi v maskah, kjer sta se na prvi pogled zaljubila, a takrat še nista vedela, da sta iz družin, ki se sovražita. Ker sta se imela zelo rada, sta se poročila. Poročil ju je župnik Lorenzo. Po poroki je Romeo hitel, ko je opazil, da se Tybalt in njegov bratranec lovita. Ko je Tybalt ubil Romeovega bratranca, je Romeo iz maščevanja ubil Tybalta. Zato ga je princ izgnal iz Verone. Ko je Julija to slišala, je bila vsa žalostna in se odpravila do župnika Lorenza. Župnik je izdelal načrt, po katerem bi Julija spila uspavalo, da bodo vsi mislili, da je umrla. Romeu pa bi medtem povedali za načrt. A ker Romeo sporočila ni dobil pravi čas, je od žalosti naredil samomor in tako je Julija, ko se je zbudila, ob sebi videla mrtvega Romea in se tako še sama ubila. 
Jaz bi začel spreminjati zgodbo od tistega trenutka dalje, ko je Romeo hotel narediti samomor, saj menim, da bi zgodba lahko imela srečen konec. In tu je moja različica. 
Ko je Romeo hotel spiti strup, je opazil, da se Julija prebuja. Najprej ni vedel, kaj naj naredi. Mislil je, da se usoda igra z njim, a le ni bilo tako. Zelo srečen je bil, da je Julija zaigrala svojo smrt. Ko se je Julija dokončno prebudila, sta se z Romeom odpravila do župnika, kjer sta ugotovila, da po nepotrebnem skrivata svojo ljubezen. Župnik je predlagal, naj se obe družini sestaneta in razčistita svoje spore. In res, obe družini sta se odzvali povabilu. Na začetku je bilo dosti prerekanja in kaj kmalu bi spet prišlo do spopada, če ne bi posredoval princ. Zato se je župnik odločil, da morata obe družini zvedeti resnico, nakar je poklical Romea in Julijo. Starši Julije so bili prestrašeni, kaj se zdaj dogaja, saj so Julijo pokopali. Župnik jim je vse lepo razložil, od poroke pa do zaigrane smrti. Obe družini sta bili presenečeni, da sta njihova otroka lahko naredila kaj takega, a vseeno so sprejeli njuno poroko. Tako se je končala večletna vojna med družinama z začetkom ene skupne družine. 
Ko sem knjigo bral, mi je bila kar všeč, ni pa mi bil všeč konec, zato sem ga napisal s svojimi besedami, da bi bilo bolj prijetno za brati in da bi se zgodba srečno končala. 

### essay_id = KUS-PI-slo-3-KK-E-2010-30112
2. šolski spis 
Revščina nekoč in danes 
Nekoč je bila revščina zelo huda. Danes je tako, da se je malo izboljšalo. 
Nekoč ni bilo toliko strojev. Kdor je imel nekaj kmetije in živali, je lahko dobro živel. Danes ni tako, danes moraš imeti veliko živine in zemlje. Drugače ne bi mogel preživeti, če ne bi hodili poleg kmetijstva v službo. Včasih so tudi brez strojev naredili enako kot danes, ko ima vsak vse. Moje mnenje je, da je danes težje živeti kot nekoč. 
Vzrok za revščino nekoč je bil ta, da so imele družine veliko otrok. Ljudje danes nočejo imeti veliko otrok, ker nimajo svoje zemlje. Včasih ni bilo toliko strojev kot danes. Če je bil pridelek dober, je lahko družina preživela, danes pa ga lahko kupimo. 
Zgodba govori o revščini, kako Meta vzgaja otroke. Meta je bila revno dekle in se je zaljubila v Karnečnikovega Ožbeja. Ožbej je bil bogat kmet, Meta je bila pri njih dekla. Ožbej in Meta sta se zaljubila in ji je naredil otroka. Ko so to izvedeli, so jo hoteli kaznovati, zato ker ni pustila Ožbeja pri miru. Zato ker je bil on bogat, ona pa revna. Ko je dala krstiti otroka, ji ga duhovnik ni pustil krstiti za Ožbeja, ampak ga je krstil za Gala. Ko sta naredila še drugega, so jo poklicali na grad in je gospodar ponudil vsakemu denar. Ona ga ni hotela in so jo bičali. 50 udarcev po golem telesu. In to ni nič pomagalo. Bila sta skupaj in sta imela 9 otrok. On pa je bil na koncu pijanec. Napil se ga je, padel v reko in se utopil. Ona pa je ostala sama z otroki. 
Nekoč so se morali poročati tako, da so starši povedali, katero dekle boš izbral, in da je bila bogata. Danes ni tako, da starši odločajo, ampak se lahko sam. Moje mnenje je, da ni važno bogastvo, ampak ljubezen do nekoga. Moje mnenje je, da je danes revščina še večja. Čedalje manj služb je, ljudje nimajo denarja, zato ker vse propada. Moje izkušnje so, da ne moreš dobiti službe. 

### essay_id = KUS-PI-slo-3-NM-E-2009_2010-30013
Njeni otroci so bili ravni, močni, žarečih oči. Pri materi so bili zelo priljubljeni, zanje je bila mati vse. Niso bili bojazljivi, toda ljudi so se izogibali. Nikomur niso zaupali ter vedli so se kot trdobučneži. 
Če jih je kdo vprašal, čigavi so, so odgovarjali. Meta je otroke lepo vzgajala, bili so njeni otroci. Za vsakega je naredila, kar je lahko. 
Soseska jih je grdo gledala, poimenovali so jih samorastniki. Ko so se komaj navadili na okolico, mamo, ko so bili dovolj stari, so morali začeti hoditi v šolo in službo za pastirje. Ko pa so dorasli, so se sami podali za kruhom. Mati jim je naredila križ na čelu, jim podarila copate, ki jih je naredila sama. In potem jim je lepo zaželela, da grejo služit za kruh in preživetje. Otroci so se morali sami znajti v boju za kruh ali denar, ki si ga bodo prislužili. 
Danes se otroci šolajo in si želijo določene cilje. Starši so glede tega zelo strogi, brez šole ne bi sedaj prišli nikamor. Za vsako stvar, ki se zgodi sedaj, sta veliko vredni šola, da si izboriš določeno službo, ter služba, da si izboriš hrano, dom… Okolica se je tudi spremenila. Dela niso več taka, da bi današnja mladina delala od jutra do večera, da bi se z delom otrok služilo samo za kruh oz. hrano, da bi starši sedaj pošiljali otroke, da se znajdejo sami. Sedaj lahko računaš na starše, če ti mogoče kaj manjka, da ti pomagajo, da ti priskočijo na pomoč, ni več tistih opravljivk, ki so žalile celotno družino.. Otrok je pri hiši toliko, kolikor jih hočejo imeti in  za kolikor vejo, da jih lahko vzdržujejo. 
Na kratko povedano s primerom iz sedanjega življenja. Za življenje, za kruh sta potrebni šola, služba in da si znaš zastaviti cilje v življenju. Samo tako nekaj veljaš in veš, da si nekaj naredil za sebe in za družino, ki si jo ustvaril. To prej ni bilo možno, šolali so se samo tisti, ki so bili bogati, drugi niso bili vredni nič. Tako je moje razmišljanje o današnjem življenju in življenju pred mano. 

### essay_id = KUS-G-slo-1-LJ-E-20092010-10599
Shakespearova tragedija Hamlet ne prikazuje samo Hamletovega maščevanja, ampak tudi njegovo ljubezensko življenje. 
Hamlet, danski princ, je bil zaljubljen v ministrovo hčer Ofelijo. Tudi ona je bila zaljubljena vanj. Nekaj časa sta se na skrivaj videvala, ampak to skrivno srečevanje ni trajalo dolgo. Odkrila sta ju Polonij, Ofelijin oče, in Laert, Ofelijin brat. Polonij je prepovedal Ofeliji, da se videva s Hamletom, in ministrova hči, ki je bila vedno ubogljiva, je to tudi upoštevala. Zavračala je prinčeva pisma in obiske. Hamlet je medtem zvedel resnico o umoru očeta in se je sklenil maščevati morilcu. Začel se je delati blaznega pred vsemi, razen pred svojim zvestim prijateljem Horacijem. Tako da je tudi Ofelija mislila, da je zblaznel. Laert je pred odhodom v Anglijo svaril sestro pred nemogočo ljubeznijo. Razlagal ji je namreč, da sta različnega družbenega položaja in da jo lahko princ prevara. Sestra mu je bila hvaležna za svarilo, ampak je trdila, da je Hamlet ne bo prevaral. Danski princ se je delal blaznega in je zanikal svojo ljubezen do nje, ker se je želel maščevati morilcu, svojemu stricu in hkrati kralju Klavdiju, za očetovo smrt. Ofeliji je ukazal, naj gre k nunam, in ona je mislila, da je zares zblaznel. Njuna ljubezen začne biti tragična takrat, ko Hamlet med prepirom z materjo Gertrudo ponesreči ubije Polonija, ki je bil kraljev zvesti minister. Ko je za to izvedela Polonijeva hči, je zaradi žalosti ob očetovi smrti zblaznela. Tragično konča tako, da se utopi v potoku. Hamlet je žaloval za njo, ko je izvedel za njeno smrt. Polonijev sin Laert pa se je hotel Hamletu maščevati za smrt svoje sestre. Med dvobojem s strupeno konico rani princa in med prerivanjem tudi Hamlet rani Laerta. Tako na koncu tudi Hamlet sam tragično umre. 
Meni se zdi, da je ta ljubezen žalostna, ker na koncu oba umreta. Mislim, da sta onadva kljub vsemu še vedno zaljubljena drug v drugega. Za njun tragični konec sta kriva Polonij in kralj, saj če Ofelije ne bi vpletla v Hamletovo maščevanje, ne bi oba umrla. 

### essay_id = KUS-PI-slo-3-NM-E-2009_2010-30027
Besedilo Samorastniki je nastalo v obdobju književnosti med prvo in drugo svetovno vojno. Glede na literarno smer Samorastnike uvrščamo v socialni realizem, ker je pisatelj v besedilu opisoval odnose med bogataši in kmeti. Po zvrsti so Samorastniki epsko besedilo oz. pripovedništvo, glede na vrsto pa jih uvrščamo med novele, ker so krajši od romana in daljši od povesti. Ta odlomek opisuje, kako so bile ženske presenečene nad Metino lepoto, kljub temu da je rodila devet otrok in tudi oni so bili zelo lepi, tako kot njihova mati. Otroci so počasi začeli odhajati od doma in šli delat, iskat službo. Bil je čas, da gre od doma sedmi otrok, to je bil Gal. Ni si upal iti sam v svet, saj se je bal biti sam med toliko ljudmi, vendar ga je mama spodbudila z besedami, da gre zdaj v boj za kruhom. Dejala mu je, da bo ta boj težak, ampak da mora vedeti, da je njen sin in da naj bo tako pogumen, kot je bila in še vedno je njegova mati. 
Meta je bila mlado dekle, ki se je zelo mlado odpravilo služit kruh na kmetijo kot dekla. Tam je naletela na fanta, v katerega se je zaljubila. Zaradi te ljubezni do Ožbeja je Meta zelo trpela, saj je prestala veliko muk, ampak vse je prestala brez besed in se nikoli ni vdala. Že ob rojstvu prvega otroka je vedela, da se ne sme vdati, ampak se mora boriti do konca, za svojega sina in svojo ljubezen (Ožbeja). Meta je ob izgubi svojega bodočega moža Ožbeja sama skrbela za vseh devet otrok in se nikoli ni predala, nudila jim je največ, kar jim je lahko. Ko pa so otroci odrasli, so tudi oni živeli podobno kot Meta, saj so se prav tako v mladih letih odpravili na pot za kruhom. Preden pa so bili toliko stari in so še živeli v tej vasi, so bili zelo ponosni, da so Hudabivnikovi, in so bili ponosni na svojo mater, bolj kot na svojega očeta Ožbeja. Kljub posmehovanju drugih vaščanov so z veseljem povedali, da niso iz Karničnikove hiše, ampak iz Hudabivnikove. 
Meta je otroke vzgajala tako, da so postali zelo samostojni, da so znali spoštovati tisto, kar imajo, in se znali boriti za tisto, kar je njihovo. Ko pa je kateri od otrok odšel od doma, mu je dejala: „Zdaj greš od doma v boj za kruh! Ta boj bo težak, ali premagal ga boš, če ne boš pozabil, da si moj, da si Hudabivnikov…” S temi besedami je otroke spodbudila k temu, da delajo prav, in jim dejala, da življenje ni lahko, ampak da lahko vse ovire premagaš, če si to res želiš. 
Gospe iz vasi so Meto videle v dobri luči, saj so jo imele za zgled, ker jo vzgojila vseh devet otrok v zelo dobre fante in dekleta, ki so se znali postaviti zase. Nekateri pa so Metine sinove in hčerke zaničevali in se jim posmehovali, a oni se niso zmenili za to in so s ponosom rekli, da so hudabivški otroci. Toda čez čas so jih sprejeli, tudi Ožbejev oče jih ni več grdo gledal. Mnenje okolice se spremeni, tisti, ki jih na začetku niso marali, so jih čez čas sprejeli in jih zelo cenili. Čez čas se vse spremeni, tudi odnosi med ljudmi. Nekdo nas na začetku ne mara, ko se preselimo v drug kraj, ker mu izgledamo vzvišeni ali pa zadržani. Toda če človeka ne poznaš dobro, si ne smeš ustvariti mnenja samo na podlagi njegovega videza. Najprej moramo človeka dobro spoznati, da lahko govorimo, kakšen je. 

### essay_id = KUS-G-slo-1-KK-E-2010-10225
V renesančni tragediji Romeo in Julija je aktualna predvsem tema neizmerna ljubezen Romea in Julije. Te ljubezni, kot pravi Romeo, ne more premagati kamniti zid. Romeo je tvegal svoje življenje, samo da bi bil blizu Julije. 
V Hamletu pa je aktualna tema biti ali ne biti. Hamlet se mora namreč odločiti, ali bo raziskoval in našel krivca za očetovo smrt ali pa pustil to na miru, kot da se ni nič zgodilo. 
Najbolj tipična značilnost Shakespearovih tragedij so množični zapleti. Če bi nekdo storil nekaj drugače, bi lahko bilo bolje (npr. če bi brat Janez pravočasno obvestil Romea o tem, da Julija ni mrtva, ampak je spila uspavalo, na koncu ne bi nobeden umrl). A potem to ne bi bila tragedija. Shakespearove tragedije pa vsebujejo tudi dramski trikotnik (zasnova, zaplet, vrh, razplet, razsnova in na koncu dramatični konec). Lahko povemo, da je glavni junak kriv brez krivde. Shakespeare je bil nekaj posebnega, saj je še danes aktualen. 
Hamlet se je v tistem trenutku moral odločiti. In ker se je odločil, da bo našel krivca za smrt svojega očeta, ni smel popustiti, pa čeprav ga je to na koncu stalo lastnega življenja. Če bi se kdorkoli znašel v odlomku, bi najbrž naredil enako. Hamlet je takrat sumil eno osebo, ki bi lahko ubila očeta (Klavdij), zato je bila njegova odločitev takšna. Zelo ga je zanimalo, kdo je ubil očeta, gnala pa ga je tudi jeza. Ker pa je Klavdij sumil, da Hamlet raziskuje smrt, mu je postavil past, iz katere se je ta mojstrsko izvlekel ter na koncu izvedel, da je krivec Klavdij, ter ga ubil. Nekaj v njem ga je gnalo k takšni odločitvi, predvsem velika ljubezen do očeta. Takrat je razmišljal, da če stvari pusti pri miru, bo očetov morilec hodil mirno po svetu in lahko drugim naprej delal škodo. Njega pa bi pekla vest. In mislim, da bi se vsak odločil raziskati takšno sporno stvar in poizkušal najti krivca zanjo. 
Lahko povem tudi primer iz svojega življenja, ko sem se znašel v podobni situaciji in sem se soočil s problemom kot Hamlet. To se mi je tudi obrestovalo, saj če se ne bi soočil, ne bi imel nobene koristi, temveč le škodo. 
Zato lahko povem, da se je treba soočiti z vsakim problemom in ga skušati rešiti, saj je veliko problemov rešljivih. Problemov ne smemo zavračati in se delati, kot da se nič ni zgodilo. Lahko pa naletimo na primer, ki nam naredi veliko škode, če se z njim soočimo. Ampak preden rečemo, da se ne bomo soočili z njim, ga moramo dobro analizirati. 
Vendar moramo imeti za spopad s problemom tudi dober razlog, saj če gre za kakšen problem, ki skoraj da ni problem in nam ne dela preglavic ter zanj nimamo razloga, je boljše pustiti stvar pri miru. 
V večini primerov se je bolje spopasti z zadevo, kot pustiti jo pri miru. 

### essay_id = KUS-G-slo-2-GO-E-2009-10490
1. šolska naloga 
Mislim, torej sem! 
Delo našega razsvetljenca Antona Tomaža Linharta Ta veseli dan ali Matiček se ženi je delo, ki predstavlja razmere tistega časa. To je čas, ko je pri nas vladal fevdalizem — družbeni red tistega časa,  kmet je bil pokoren svojemu gospodu — plemiču. Zanj je delal, mu dajal dajatve — to je bilo žito, opravljanje tlake… Vse to v zameno, da ga je plemič (v tem primeru baron) ”ščitil”. Fevdalizem avtor zelo kritizira, kar je bila tudi ideja razsvetljenstva. Kritizira predvsem to, kako je bil kmet, čeprav so bile ustanovljene kresije, nemočen v sodstvu, o vsem je odločal plemič — sodnik. Ta del je vrh komedije — sojenje Matičku. Ena izmed idej razsvetljenstva je tudi utalitarizem — človek lahko doseže srečo, če je pošten, delaven in če hoče — zelo optimistično mišljenje. Tako je prikazan Matiček, ki gre s svojo zvitostjo, bistrostjo in poštenostjo čez vse, kar se mu postavi nasproti, zelo optimistično. Sodbe se ne boji, ker ve oz. upa, da se bo vse dobro končalo — dobil bo Nežko. Te ideje in še druge bom predstavil v nadaljevanju eseja. Ravno te stvari, ki sem jih naštel, so se mi zdele najbolj pomembne. 
V tej komediji gre za boj med dobrim in slabim, kmetom in baronom (višji družbeni sloj), med Matičkom in baronom Naletelom. Oba sta si želela imeti Nežko — strežnico baronice Rozale. Matiček — graščinski vrtnar, se je želel poročiti s svojo ljubljeno Nežko, na drugi strani pa si je baron ob svoji ženi Rozali želel imeti še Nežko. Življenje s soprogo ga je dolgočasilo, zato si je za svojo ljubico izbral Nežko — v tistem času je bilo to pri visokem sloju ”moderno”. Oba se torej borita za eno, vendar samo eden dobi boj. Matiček in Nežka si zaupata in kujeta načrt, kako bi iz svojega življenja ”izrinila” barona. Matiček se prvi domisli načrta. Baronu je s pomočjo Budala podtaknil pismo, v katerem je pisalo o ”sestajanju grofice z nekim gospodom”. Ta je pismu nasedel in postal ljubosumen na svojo ženo. Jezen je odšel do baronice, ki pa je ravno v tistem trenutku preoblačila Tončka (študenta, ki je bil na počitnicah, baronu zaradi sukanja okoli žensk ni bil všeč, zato ga je poslal stran) s pomočjo Nežke v Nežkino obleko — del načrta. Z baronom bi se sestal Tonček in ne Nežka. Tako je pokvaril načrt — to je komični prizor. Baronica je bila v sobi zaklenjena, baron je zvonil, da nekaj ni v redu. Baronica se izgovarja, da je pri njej v sobi le Nežka. Na koncu popusti in vse prizna. Ta čas se Nežka zamenja s Tončkom, ki zbeži, tako da skoči skozi okno — vidi ga pijani Gašper. Baron tu prvič naleti, zato mu je ime Naletel. Opravičuje se ženi, ki je bila tudi presenečena, ko je ugotovila, kdo je v sobi. Nežka se tu pokaže za zelo iznajdljivo dekle, ki s svojo zamenjavo s Tončkom reši njega in baronico pred baronovo roko. Vse to stori v želji, da bi zmagala in dobila svojega Matička. Pa vendar med njima vlada na določene trenutke tudi nezaupanje — nihče ni popoln, avtor prikaže realnost in ne pravljičnih ljudi. To nezaupanje se pokaže, ko Nežka in baronica naredita nov načrt. Za ta načrt Nežka ne pove Matičku — omeni le, da se z baronom ne bo sestala ona. Za načrt Matiček izve šele od Jerice — županove hčere, tudi okoli nje se je sukal Tonček. Jerica je morala izročiti baronovo pismo, ki ga je Nežka spela z iglo. Matiček postane ljubosumen in podvomi v Nežkino ljubezen. K sreči on prvi spozna, ko Nežka in baronica uresničujeta načrt, katera je prava Nežka. Nežka v prepričanju, da Matiček misli, da je ona baronica, postane jezna nanj. Vendar pa Matiček ve, da dvori njej, to ji pove in njuno zaupanje spet postane ”pravo zaupanje”. Na drugi strani pa oslepljeni baron dvori svoji ženi v prepričanju, da je Nežka. Na koncu spozna v svoji ”Nežki” ženo, ki mu vse oprosti — baron tretjič naleti. Baron je ta čas, ko je dvoril ”Nežki”, videl” ženo” z nekim gospodom. Postal je ljubosumen in jezen na ženo. Šel je do gospoda, ki je bil Matiček. Ob tej jezi sem spoznal, da če bi baron in baronica imela zamenjani vlogi, on po mojem mnenju ne bi odpustil ženi nezvestobe (to se kaže v vsem ljubosumju, on je prepričan, da je samo njemu dovoljeno imeti ljubico, ženi pa ljubimca ne). 
Vrh komedije je, kot sem omenil v uvodu, sodba zoper Matička. Linhart kritizira uradnike — predstavnike kresij (Žužek in Budalo), ker ne opravljajo svoje vloge — pomoč kmetu. Tudi osmeši jih — v branju Smrekaričine tožbe zoper Matička, v kateri Matiček najde za vse, kar je napisano proti njemu, spretne izgovore, ”domnevne” napake v pisanju (da jih vzamem — denar, ne jo vzamem — Smrekarico za ženo…). Baron, ki se v začetku sojenja spretno zagovarja, začne, ko se sodba obrača proti njemu, obupavati. Ta obup zaznamo v njegovih besedah, žaljenju Matička — visoka nemorala plemstva. Elemente komedije najdemo v tem prizoru v jecljanju Budala v besedni komiki — … ja, jo, jih — DENAR, kot sem že prej omenil. Sporočilo komedije najdemo prav tu, in sicer: ”Če bi plemstvu vzeli vse premoženje in ga postavili pred kmeta, ne bi bilo razlike” ali drugače: ”Družbeni sloji niso pomembni”. 
Marsikateri dogodki oz. misli bi tudi v današnjem svetu še veljali. Npr. še danes je tako kot v omenjeni sodbi. Tisti, ki ima več denarja in večjo vlogo v družbi, zmaga v sodbi. Z denarjem si lahko priskrbiš dobrega odvetnika, kar je za razsodbo sodnika zelo pomembno. Odvetniki z veliko izkušnjami znajo zagovarjati svoje stranke, čeprav so te lahko krive. Proti nekemu ”povprečnemu človeku” ta bogataš brez težav zmaga. Na misel so mi prišle tudi besede Žužka: ”Meni je žal, da sem zraven prišel.” Tako je tudi danes mnogim žal za svoja dejanja, ki jih storijo nenamerno ali ne da bi vedeli, da puščajo posledice. Za primer bi lahko vzeli tudi prometne nesreče, ki se lahko zgodijo pod vplivom alkohola, prehitre vožnje, pa tudi iz drugih vzrokov. Vozniku, ki v svojem življenju na cesti ne dela napak, se lahko zgodi, da mu kdaj ”spodleti” in lahko se konča s hudimi posledicami. Drugače bi lahko zapisali to misel: ”Ob nepravem času na nepravem mestu”. 
”Mislim, torej sem,” je misel, ki je povezana tudi z idejo razsvetljenstva, ki sem jo že omenil. Človek lahko doseže srečo in blaginjo, če hoče, misli, dela in je pošten. S svojim mišljenjem vplivamo na dejanja, ki jih storimo. Ponavadi vse prej premislimo, šele nato ukrepamo.
Jaz sem ob Matičkovih reakcijah in dejanjih izpeljal še eno misel: ”Glej naprej, ne oziraj se na preteklost, bodi optimističen in tako premaguj vse, kar se postavi pred tebe”. 

### essay_id = KUS-OS-slo-7-NM-E-2009-40010
Nekega jesenskega dne v septembru me je stric vzel s sabo na polhanje. 
Ko sem ga gledal pri opravilih, sem videl, da je v nahrbtnik stlačil nekaj škatlic, jabolko, žganje in nož. Vprašal sem ga: ”Kaj so tiste škatlice?„ Odgovoril mi je, da so to pasti za polhe. Čez nekaj časa sva se odpravila v gozd, tam je stric skrbno ogledoval drevesa. Ko je našel primerno drevo, je na palico nataknil past, na past pa položil košček jabolka in ga polil z žganjem. Tako sva namestila dvajset do trideset pasti in šla v stričevo kočo, ki jo je imel postavljeno ob gozdu. Tam sva čakala pozno v noč, ura je bila približno polnoč. Čez nekaj minut si je stric oprtal svoj nahrbtnik. Vzel je tudi svetilko. Šla sva iz koče ob gozdu, stric je svetil s svetilko, bila je črna noč, le nekaj svetlobe je bilo, saj je svetila luna. Odpravila sva se v gozd, srce mi je razbijalo, bilo me je strah. Mislil sem, da me bo napadla kakšna zver. Stric je svetil po drevesih, na prvem drevesu je bila past in nekaj sivega je viselo iz nje. Stric je rekel: ”Ta je polna.„ Nisem vedel, kaj misli s tem. XImeX je z drevesa potegnil past in v njej je bila nekakšna miš. Povedal mi je, da je to polh. Čez približno pol ure sva ulovila še okoli dvaindvajset polhov. Naložila sva jih v nahrbtnik in se odpravila domov. Naslednji dan me je stric povabil na polšji golaž in z očetom sva se odpravila k njemu. Tam smo jedli golaž in ga tudi pojedli, bil je odličen. 
Za ta dogodek sem se odločil zato, ker se mi je vtisnil v spomin in bo še dolgo časa ostal v njem. 

### essay_id = KUS-G-slo-2-GO-E-2009-10010
Ta veseli dan ali Matiček se ženi 
Mislim, torej sem (Descartes) 
Matiček se ženi je satirična komedija, kar pomeni, da je besedilo, ki na smešen način zasmehuje napake drugih. Še preden sem se lotil branja, sem si mislil, kako bo to smešna knjiga. A bolj kot sem jo bral, manj mi je bila všeč. Dejansko se mi v njej ni zdelo nič smešnega. Zato sem se odločil, da si kaj več preberem o njej. Poiskal sem podatke na internetu. Šele takrat sem končno ugotovil bistvo komedije ter dejanj, ki v sebi skrivajo humor, ki nam v današnjem svetu sploh ni tako smešen. Ob naslednjem branju sem se mnogo bolj poglobil in velikokrat sem se celo namuznil. Zato bom z veseljem opisal dejanja in dialoge, ki so mi bili všeč. 
Začetka komedije pri prvem branju nisem razumel. Šele ko sem se pozanimal, sem ugotovil, kaj se je dogajalo pred začetkom. Baron poviša Matička in ga skupaj z njegovo zaročenko Nežko preseli v bližino svojega doma. Ta podatek je bil ključnega pomena, da sem bolje razumel prvo dejanje. Pametna in premetena Nežka takoj ugotovi, zakaj je baron to naredil, Matiček pa tega ne ve, dokler mu Nežka ne razodene, da se je grof vnel zanjo in jo je začel osvajati. Ko Matiček to izve, sklene ukrepati. Ampak zgodi se nova težava. K njemu pride Zmešnjava — sodni uradnik, ki želi, da se poroči s Smrekarico. Ta gospa je Matičku posodila dvesto kron v zameno, da se poroči z njo ali pa jih vrne. Medtem Nežka pove baronici, da jo baron osvaja in ta želi ukrepati. Zato prebrisani Matiček napiše pismo baronu, da nekdo zalezuje baronico in da se bosta baronica ter ta neznanec sestala v sobi. Hkrati pa je to tudi past. Nežka se hoče v sobi preobleči v študenta Tončka, ampak jih preseneti grof. Zaradi tega se Nežka in Tonček skrijeta v sosednjo sobo ter baronica ju zaklene. Tonček skoči skozi okno, da ga grof ne bi dobil. Takrat pa grof ukaže baronici, naj odklene sobo, da dokaže, kako ga ona vara. Ko odpre sobo, pa notri najde Nežko. Takrat prvič ”naleti”. Ta prizor se mi je zdel zabaven, saj je toliko zmešnjave, a na koncu se kljub temu srečno konča. Grof se odloči očrniti Matička, saj posumi, da ga je ta ”potegnil za nos”. Sodeluje pri sodni obravnavi, ki je vrh komedije in hkrati najbolj smešno dejanje po mojem mnenju. Grof in še dva sodnika iz sodnih uradov ter grajski zapisnikar Žužek tožijo Matička zaradi zadeve s Smrekarico. Matiček ima na izbiro, da vzame Smrekarico za ženo ali pa vrne denar. Pri tem se vidi njegova odlična pretkanost. Pove, da je obljubil, da jih (v tem primeru kron), ne pa je (v tem primeru Smrekarice) vzame. Ta stavek mi je bil res smešen. Na koncu pa se še izkaže, da je grajski pisar in upravnik Žužek njegov oče in Smrekarica njegova mati. 
Vrh komedije hkrati pokaže, kako lahko navaden podložnik pretenta večje število plemstva. S tem je Linhart hotel pokritizirati krivice v tistem času. V enem dejanju je javno ”bičal” sodstvo, saj je bil grof, ki je tožil, hkrati tudi sodnik, sodne urade — kresije, ki so bile ustanovljene, da bi pomagale kmetom. Njihovo delovanje pa se v tej komediji kaže popolnoma drugače. Pa tudi uradnike, ki so govorili nemško, je napadel, saj je poudarjal, da bi vsak v svoji deželi moral govoriti materni jezik. Ta in še mnogo drugih načel so v tistem času poudarjali razsvetljenci, med katere je spadal Linhart. Ljudstvu so hoteli pokazati, naj se postavi vsak zase, naj misli vsak s svojo glavo, kar pove tudi naslov. 
Kljub temu da je glavni lik moški, ki se bori za svoje pravice in za svoj prav, pa ne smemo pozabiti na ženske. V tistem času so bile ženske velikokrat zapostavljene oz. samo za gospodinjstvo. V hiši je bil gospodar moški in njega naj bi morali ubogati. Tukaj pa Linhart ostro pokaže, kako so ženske lahko iznajdljive, preudarne in nasploh ključnega pomena. Brez žensk komedije sploh ne bi bilo, saj so prav one krive za vse ljubezenske afere in zaplete, zaradi katerih se komedija odvija. Tukaj jim da Linhart velik pomen in tako spodbuja k enakopravnosti žensk z moškimi. 
Šele ko se človek poglobi v tako komedijo, lahko dojame, koliko skriva v sebi. Po prvem branju ji ne bi pripisal takega pomena. Šele zdaj vidim, da je bila za tisti čas zelo napredna. V le osemdesetih straneh je pripomogla k temeljem takratnega slovenskega ljudstva. 

### essay_id = KUS-SI-slo-1-LJ-E-2009-20326
1. šolski spis 
(Ne)smisel uporništva 
Biti upornik ali ne biti upornik? Večina ljudi se že v otroštvu znajde v vlogi upornika. Trdijo, da se starši vedno motijo in da imajo sami vedno prav. Z leti pa ugotovimo, da nam hočejo starši samo dobro v življenju. Tudi sam sem velikokrat uporniški proti staršem, vendar skorajda vedno ugotovim, da imajo starši prav in da mi hočejo dobro. Mislim, da ima vsak v sebi kanček uporništva. 
Uporništvo lahko zasledimo tudi v Starih grških bajkah, in sicer v zgodbi z naslovom Ojdip in Antigona. Antigona sklene, da se bo uprla odloku tebanskega kralja, ki je prepovedal pokop njenega brata Polinejka. Kljub prepovedi in kazni z izgubo življenja je pokopala svojega brata in s tem pokazala res pravo ljubezen in spoštovanje do brata. Ali je Antigona res morala pokopati svojega brata in s tem izgubiti življenje? Jaz bi ravnal na njenem mestu enako, saj če imaš nekoga zares rad in ga spoštuješ, si pripravljen dati za njega celo življenje. Tako so Antigono usmrtili. V zgodbi je dokazala, da je prava upornica, kljub izgubi življenja. 
Menim, da se tako velik upornik v današnjem svetu ne splača biti. Boljše, kot da nekomu nasprotuješ, je da se z njim v miru pogovoriš, saj boš s tem dosegel veliko več, kot če se mu boš močno upiral. 

### essay_id = KUS-OS-slo-7-SG-E-20092010-40186
Nekega dopoldneva je kmet Martin Krpan tovoril pistacije na skrivaj, ker so bile zaščitene in prepovedane. Peljal se je s svojim rdečim avtomobilom. Doma je bil na Navrškem vrhu in imel je veliko kmetijo. Na tej kmetiji je bila še njegova žena Rožika in trije otroci. Martin Krpan je bil oblečen v svoje super zelene hlače in zeleno kratko majico. Na glavi je imel črn klobuk, ki mu je segal skoraj do oči. Nasploh je bil dober, prijazen, duhovit človek, ki je znal ob vsaki priložnosti pomagati, a včasih se je tudi pohecal s kakšno ”črva imaš v glavi” in podobno. Znal se je tudi zlagati, a se je potem kesal svojih besed. 
In tako se je zjutraj Martin Krpan odpeljal v dolino. Na poti sreča ravnatelja Poldija, ki mu reče: „Ti, fant, kaj pa imaš v prtljažniku? Vidim, da imaš notri zaboj.” Kmet Martin Krpan mu odgovori: „Ravnatelj Poldi, veste, v prtljažniku peljem mleko in jajca,” in se na ta način tudi zlaže. Martin Krpan se odpelje naprej, zadaj pa mu ravnatelj kriči, češ da upa, da se ni spet zlagal. Čez čas Martin prispe v dolino in odloži svoje pistacije na skrivno mesto. Naslednji dan se spet pelje v dolino s pistacijami v prtljažniku. Na kolesu se pripelje ravnatelj Poldi, ki mu glasno zakriči: „Kmet Martin, kmet Martin! Hitro morate nazaj domov!” „Zakaj pa?” vpraša Martin. „Ugrabili so vaše tri otroke! Trije hlapci so jih nosili v vrečah!” pove ravnatelj Poldi. Martin Krpan se zelo prestraši in se hitro odpelje nazaj domov. Na poti sreča tri hlapce, ki so nosili tri vreče, in v njih se je nekaj premikalo. Hitro ustavi avto in steče ven. Brez besed vzame vreče in pogleda noter. Notri so bili njegovi otroci. „Janez, Jakob, Joži!” zakriči Martin. Medtem so hlapci že pobegnili. „Jim bom že pokazal,” reče potiho Martin Krpan. A hlapci so se samo skrili za grmovje, kjer jih je Martin takoj opazil. Hlapci so se prestrašili in hitro rekli: „Vi nam dajte jajca in mleko, pa bomo pustili vaše otroke in kmetijo.” Rečeno, storjeno. 
Šli so domov in žena Rozika je bila presrečna, ko je videla svoje ljube otročičke. Hlapci so dobili veliko mleka, jajc in še kruha povrh. Kmalu za tem, ko so hlapci odšli, se je na kolesu pripeljal ravnatelj Poldi. Tudi on je bil presrečen, ko je videl otroke. Obljubil jim je, da bo v šoli z njimi veliko prijaznejši, kot je bil ponavadi. Martin Krpan je ravnatelju povedal, da je tovoril pistacije, čeprav jih ne bi smel. Ravnatelj mu je oprostil, saj je vedel, da se je zlagal. Martin se mu je zahvalil in se spet pošalil: „Luknjo imate v hlačah.” 

### essay_id = KUS-G-slo-4-GO-E-2009-10078
šolska naloga 
Iskanje svobode pri likih sodobne slovenske dramatike 
razpravljalni esej 
Antigona in Veliki briljantni valček sta dramski deli, ki spadata v obdobje dramatike po 2. svetovni vojni. V tem času po vojni je bila tematika del pretežno vojna in povojni zločini. 
Delo Dominika Smoleta ima naslov Antigona. Ta Antigona nima skoraj nič skupnega s prvotno Antigono, ki smo jo spoznali v 1. letniku. Razen imen, umorov in krvi. Smoletova Antigona se v dramskem delu ne pojavi, ampak se jo samo omenja. 
Antigona išče svojega brata Polinejka, ki so ga umorili. Iskanje brata ji da identiteto, da pripada nekomu oziroma da ima svojega brata rada in bi ga rada pospremila k večnemu spancu. Polinejka je našla. Zanj je izkopala grob z golimi rokami in ga položila vanj. Njen pokop želijo preprečiti vsi razen Paža, ki je sodeloval z njo. Kreon je hitro ukazal stražnikom, naj ustavijo zvonove in gredo umorit Antigono. Antigona je namreč prekršila Kreonov ukaz. 
Simon Veber se je na neko razglednico podpisal kot Drohojowski, poljski častnik. Zato so ga zaprli v zavod Svoboda osvobaja (psihiatrična bolnica). Tam ga zdravi Doktor psiholog - kirurg. Prepričuje ga, da mu morajo odrezati nogo, ker je gnila. Noga je povsem zdrava. Doktor uporablja metodo zastraševanja, da bi priklical na dan njegovo drugo osebnost — Drohojowskega. Zato se Simon ne more osvoboditi ustanove. Če bi Doktor izpustil Simona in bi se ta napil v kakšni gostilni, bi izpustil iz sebe Drohojowskega in bi nato prišlo nazaj v ustanovo mnogo več Drohojowskih, ker bi jih pripeljal iz gostilne. 
Zgodbi Smoletova Antigona in Jančarjev Veliki briljantni valček se končata zelo slabo. Antigono umorijo, iščejo Paža, ker je sodeloval z njo in je tudi sam prelomil ukaz, zato morajo tudi njega usmrtiti. Vendar se že sliši od drugod zvonjenje zvonov, ki oblastnikom ne ugaja. 
V zavodu Svoboda osvobaja pa Simonu odrežejo zdravo nogo. Pomočnik Volodja, ki je odrezal nogo, pa počasi prevzame vodenje ustanove, ki naj bi jo vodil Doktor. Doktor je tu zdravil svojega kirurga, zato še ni vedel, da ustanovo vodi Volodja. Volodja se izživlja nad Doktorjem z besedami in mu pove tudi, da je odrezal nogo Simonu. Doktorja je prepričal, da mu je to on ukazal. 
V obeh delih se zrcalijo slabe družbene okoliščine. 
Mladina, ki živi danes, smo mi. Nekateri zaidejo v slabo družbo in si identiteto iščejo tam, med drogami, alkoholom in visokim zgledom. Ti niso imeli doma dobre vzgoje, zato jo iščejo v taki družbi. Kdor pa ima doma dobro vzgojo, starše, ki se veliko ukvarjajo z otroki in jim dajejo veliko pozornosti. Ti otroci dobijo identiteto doma oziroma si poiščejo dobro družbo. Indentiteta mladega človeka je odvisna od staršev, šole, profesorjev, pa tudi od mode, ki vpliva na večje število mladostnikov, ki tudi oblikujejo modo družbe. 

### essay_id = KUS-SI-slo-2-NM-E-20092010-20397
Delo je bilo napisano v obdobju romantike. Napisal ga je France Prešeren. Je lirsko-epska pesnitev; to pomeni, da ima delo v vsebini zgodovinsko dogajanje. Pri tej pesmi je to čas pokristjanjevanja Slovencev, to je bilo v 8. stoletju. Spoznamo dva literarna junaka — Črtomirja in Bogomilo. Črtomir je veroval v mnogoboštvo, torej je bil ”pogan”. V tistem času so začeli pokristjanjevati Slovence in on se boril proti temu, saj je želel obdržati vero svojih staršev in se ji ni hotel odreči. Njegov nasprotnik je bil Valjhun. Ta je bil na strani kristjanov in je širil svojo vero. Med spopadom pa se Črtomir zaljubi v dekle, ki ji je ime Bogomila. Oba čutita ljubezen drug do drugega, ampak ju ta verski spopad med seboj ločuje. 
Črtomir je vedel, da boja ne bo preživel in ne bo več videl Bogomile. Proti koncu bojevanja, ko so Črtomirju pobili tovariše, ki so se z njim bojevali, je začutil krivdo za to, kar se je zgodilo. Krivdo v sebi začuti, ker je ostal brez tovarišev in so kristjani zavzeli večino zemlje. Izgleda, kot da ni nič naredil, zato se odpravi k Bogomili, ki je pač njegova ljubezen. Ko pride do nje, se zgodi preobrat, saj mu razloži, da se je pokristjanila zaradi njega. Črtomirju ni jasno, zakaj je to morala narediti, saj njegova vera ne podpira tega, da bi se poročil z žensko nasprotne vere, kot je sam. Ampak ona mu pojasni, da je to naredila za njiju, saj krščanska vera uči, da je življenje še po smrti, torej razmišlja o tem, da če se bo Črtomir pokristjanil, bosta po smrti skupaj. Črtomirja tudi nagovarja k temu, da se pokristjani. Ker Črtomir nima druge možnosti, sprejme to odločitev, saj so mu pobili vse tovariše, tako da mu ni ostal noben njegove vere. Upa na to ljubezen po smrti. 
Jaz bi na njegovem mestu ravnal enako, saj človek ni imel možnosti. Če ne bi sprejel vere, bi ga ubili, tako ne bi imel nič od tega. Po mojem je dobro premislil in  je to naredil tudi za samega sebe in za svojo ljubljeno osebo, ker mu je ostala samo še ona. Vendar je izdal vero svojih staršev, kar je bila tudi težka odločitev. Ampak kaj češ, če se ti gre za življenje, boš vse storil, da ti ga ne vzamejo. 

### essay_id = KUS-G-slo-4-GO-E-2009-10069
šolska naloga 
Iskanje svobode pri likih sodobne slovenske dramatike 
razpravljalni esej 
V obeh delih avtorja prikazujeta nesmiselnost takratnega časa (socializma), njegove krutosti, pa tudi, kako nesmiselno so obravnavali tistega, ki je nekaj zagrešil. 
V Velikem briljantnem valčku avtor opisuje nesmiselnost takratnih zavodov, zaporov in podobnih ustanov, ki so želele človeka prisiliti v nekaj drugega. Simon Veber, glavni lik v tej drami, nič hugega sluteč odide na veselico, kjer se napije, zjutraj pa se zbudi v psihiatrični bolnišnici Svoboda osvobaja. Priklenjen na posteljo, nevedoč zakaj, kako in kje. Vodja  zavoda Volodja mu začne pojasnjevati, da je poljski upornik proti ruskemu vladarju ter kako je po neuspelem uporu prebežal v Slovenijo. Veber vse zanika. Vendar ta zavod ni navaden zavod, ampak skušajo v njem ljudi zaradi političnega pritiska prepričati, da niso to, kar so, ampak da so druge osebe. To lahko spoznamo takrat, ko prideta na obisk „izvedenca za metafore”, udbovca, ker preiskujeta poljskega upornika. Volodja nekaj časa prepričuje Simona, da je Poljak. Ko pa mu sporoči, da mu bodo morali zaradi dveh zlomov odrezati nogo, se Simon spusti v besedni spopad z njim, češ da z njegovo nogo ni nič narobe. Volodja resno vztraja pri tem, da mu bodo odrezali nogo. Njegov pomočnik pa, ker misli, da je vse res, Vebru odreže nogo. Ko to sporoči Volodji, tega pograbi jeza, saj ni mislil resno, ampak je hotel Vebra samo prestrašiti, da bi priznal svoj zločin. Volodji se zmeša, zato v zavodu priredi ples — veliki briljantni valček, po katerem ima drama naslov. V tistem trenutku nastopi nov član zavoda in na klavir perfektno odigra Chopinovo skladbo. Takrat se vse ustavi in s tem se drama tudi konča. 
Tako kot se Simon Veber na eni strani bori proti Volodji, pa glavni lik v Antigoni Kreon pusti, da ga drugi prepričujejo v določena dejanja. Tematika je enaka kot pri Sofoklesovi Antigoni, ampak z razliko, da so osebe karakterno drugačne. Antigonine misli lahko spoznamo samo preko govorov drugih oseb, ker v drami ne nastopa. Kreon, novi kralj, se na začetku sploh ne zanima za Polinejkov pokop, ker ga skrbijo samo birokratske zadeve. Po ljudskem vzklikanju pred palačo pa izda ukaz, da se Polinejka ne sme pokopati. Ismena, Antigonina sestra, na začetku temu nasprotuje in želi dostojnega pokopa tudi za Polinejka, saj je njen brat. Tako Ismena in Antigona začneta iskati Polinejka. Ko Kreonu to pove stražnik, ga da Kreon ubiti, da noben ne bi izvedel, saj si noče mazati rok s krvjo. 
Tako Antigoni in Ismeni dovoli iskati Polinejka, ampak samo ponoči. Antigona se s tem ne strinja, zato išče tudi podnevi. Ismena in Antigona se pri tem spreta in Antigona ostane sama. Ko glasnik iz Delfskih preročišč sporoči, da Polinejka sploh ni, se vsi oddahnejo, vendar ne za dolgo, saj Paž sporoči, da je Antigona našla Polinejka ter da ga je pokopala. Teiresijas po dolgem pregovarjanju Kreona prepriča, da če je ukaz dan, je dan ter če ga ne spoštuje, mora to plačati s smrtjo. Kreon odredi ukaz, da mora Antigona umreti. Antigono tako ubijejo, Kreon pa se vrne k svojim uradniškim delom. Na koncu Teiresias kriči, da naj ulovijo Paža, ker je še živ. To nam da jasno sliko, kako je bilo v času komunizma: če si kaj vedel, so te odstranili, ker si bil nevaren oblasti. Celotno dramo pa spremlja bitje zvonov, ki naj bi bili kot neko opozorilo za resnico. Na koncu postanejo že tako glasni, da so že ušesom preveč, čeprav jih je dal Kreon utišati, vendar resnice se nikoli ne da utišati. 

### essay_id = KUS-G-slo-3-GO-E-2009-10442
1. šolska naloga 
MRAČNA PRETEKLOST POLIKARPA KALANA 
Okoliščine te zgodbe se navezujejo na Visoko v času, ko je na našem ozemlju divjal fevdalizem in smo bili pod nemško oblastjo. V tem času je bil po večini Evrope razširjen lov na čarovnice, ki je bil predvsem neutemeljen in vraževeren. 
Visoška kronika, delo Ivana Tavčarja, mi je bila zapletena za branje, saj je nešteto zgodb prepletenih  v eno samo, jezik pa starinski. Knjiga je razdeljena na 14 poglavij in epilog. Sama zgodba pa je podana bralcu skozi oči nekoga, ki vidi vse. 
Polikarp Kalan, ena izmed vodilnih oseb v Izidorjevem otroštvu, je bil trd in vase prepričan oče. Trdno je veroval v protestante, kar je bila najverjetneje posledica Dorotejine vzgoje, ko je bil še otrok. Odraščal je z mamo in gospo Dorotejo, po njuni izgubi je odšel v vojsko. Sodeloval je v 30-letni vojni. Kot večini vojakov se je tudi njemu zmešalo in je ropal, požigal hiše in vasi ter posiljeval. S takim ravnanjem je zagrešil vrsto zločinov, pika na i pa je bila, ko je ubil svojega tovariša Jošta Schwarzkoblerja zaradi nabranega bogastva. 
S tem bogastvom si je kupil kmetijo na Visokem in si ustvaril družino z Barbaro. Imel je dva sinova, Jurija in Izidorja, ki je bil starejši. 
Nekega dne, ko je Izidor iz popolne radovednosti odšel v njegovo sobano, se mu je pred očmi zalesketal skrit beneški kovanec. Nedolžno ga je pobral, a ga je zalotil Polikarp Kalan, njegov oče. V trdnem prepričanju, da je Izidor kradel, mu je pobesneli Polikarp odrezal pol mezinčka, češ da si bo zapomnil. Lukežu, njihovemu hlapcu, in Izidorjevi mami to ni bilo niti najmanj všeč. Ko je Polikarp ob „pomoči” Lukeža ugotovil, da je storil hudo napako, ga je pekla vest. Odšel je na sejem in kupil Izidorju samokres, ki si ga je želel bolj kot katerikoli beneški zlatnik na svetu. 
Med branjem tega dela sem si sprva predstavljal, da je bil Polikarpov zločin predvsem sredstvo trde vzgoje. Ker je imel Polikarp ne častihvale vredno preteklost, se tukaj ta pomislek obrne. Človek, ki je zagrešil nešteto zločinov, med drugim posiljeval in ubijal, ima v sebi posledice in spomine. Naj bo še tako močan, kot je izgledal na prvi pogled Polikarp, v sebi skriva zelo nežno in ranljivo dušo, ki jo pokaže, ko Izidorju kupi samokres. Prepozno je, njegovi spomini in zločini so ga zafrustrirali v osebo, ki ji je moč prioriteta. Ko pa proti nekomu stori zločin, se pokaže kot nebogljen otrok v objemu gospe Doroteje in matere, ki bi naredil vse, da bi mu bilo odpuščeno. 
Njegov način življenja nam zelo veliko pove, saj človek, ki živi v „sobi” brez žene in s prepovedjo, da kdor koli vstopi, ne more imeti vseh stvari urejenih. Po mojem mnenju je Polikarp Kalan človek, ki trpi zaradi svoje preteklosti. 
Podobni zločini se ljudem dogajajo zaradi tesne povezanosti z „grdim” dogodkom iz njihove preteklosti. Zločin je nekaj zelo grdega. Ko nekaj storiš, da nekomu škoduješ, se tega ne da odpustiti, še posebno, če se konča s smrtjo. Današnji svet je poln tega. Sam sem izkusil, kako je, če nekdo napravi zločin nad nekom iz preprostega ljubosumja. Prepričan sem, da se tem ljudem ne da nikakor odpustiti. 
Kakorkoli, Polikarpa Kalana jaz srečujem v današnjem svetu zelo pogosto, predvsem njegovo temno stran. Danes je denar sveta vladar, za denar se ubija in dela zločine. 
Če na koncu vsega „potegnem črto”, je lahko človek srečen že ob skupni večerji z družino. Zato se ne potrebuje denarja. 
„Tistemu, ki mu je sreča bila kupljena, je ta sreča kot strah, velik, a prazen!” 

### essay_id = KUS-G-slo-1-LJ-E-20092010-10604
Lastna mati, oseba, ki ti mora dajati vzgled, pokazati načela življenja, me je razočarala, izdala mojega pokojnega očeta s tem, da se je poročila z njegovim najbližjim sorodnikom, bratom Klavdijem. 
Kot da to še ni bilo dovolj, da zasovražiš svojo družino, sem spoznal, da stric, brat mojega pokojnega očeta, ni le prevarant, temveč tudi morilec. 
Nekega dne sta mi stražarja povedala, da sta videla duha mojega očeta. Seveda sem se želel prepričati z lastnimi očmi. S sabo sem vzel zaupnika, prijatelja Horatia. Stražarja sta imela prav. Tudi mene je ogovoril duh, ki me je prepričeval, da je očeta umoril kdo drug kot stric Klavdij. Nagovarjal me je, naj ubijem strica. Obdal me je srh, moja sovražnost do strica pa je prerasla v željo po uboju. Zdelo se mi je, da se je cel svet zrušil pred menoj. 
Vendar sem ostal zbran in naredil načrt, kako pretentati strica. 
Delal sem se blaznega, da bi izvedel podrobnosti, vendar sem kmalu ugotovil, da se tudi stric ne bo vdal brez boja. 
Pošiljal je ljudi, da bi me izprašali, videli, ali sem res zblaznel, vendar sem vedel za to zaroto in nisem nasedel stričevim spletkam. 
Velikokrat sem imel priložnost ubiti stica, ugoditi željam duha in pomiriti svojo dušo, vendar ga nisem. Čakal sem na pravi trenutek. 
Ko sem nekega dne hotel pogovor z materjo, sem imel občutek, da se za zaveso skriva stric in prisluškuje. Zgrabil sem meč in ga zabodel skozi zaveso. Vendar se za njo ni skrival stric, ampak Polonij — kraljevi komornik in oče moje bivše ljubezni Ofelije in prijatelja Laerta. 
Razočaral me je, saj je prisluškoval, vseeno pa me je vest, da sem ubil očeta dveh ljubljenih oseb, žalostila. 
Kmalu sem ugotovil, da tudi Ofelija ni bila to, za kar sem jo imel. Tudi ona je sodelovala pri stričevih načrtih. 
Zdelo se mi je, kot da na svetu ne obstajajo več pošteni ljudje, ki ti stojijo ob strani, ko jih potrebuješ, in ti nudijo oporo. Ugotovil sem, da je edini pravi prijatelj moj zvesti sopotnik Horatio. To me je pomirilo in mi dalo občutek, da na tem svetu nisem sam. Stric me je poslal na Angleško, da bi se me znebil, a na mojo srečo so ladjo, na kateri sem potoval, napadli razbojniki in kmalu sem bil nazaj v rodnem kraju. 
Od vsega hudega se mi je mešalo. Zdelo se mi je, kot da ne igram več blazneža, ampak se vanj resnično spreminjam. 
Po vrhu vsega pa je umrla še Ofelija in za njeno smrt je njen brat obtožil mene. 
Hotel se je maščevati za smrt sestre in Polonija in stric je priredil bitko med nama. To se mu je zdela več kot primerna priložnost, da se me končno znebi. Laertu je zastrupil meč, ki bi me že z najmanjšo prasko pokončal. Kot da to še ni bilo dovolj, je zastrupil še pijačo, ki je bila namenjena meni. Ko sva se bojevala, sva na sredini boja zamenjala meča in tako je Laert umrl. Ko sem uvidel, kaj je napravil stric, sem zbral še zadnje moči in na kraju boja usmrtil še njega. Pijačo je popila mati, ki je bila v vsem tem času razdvojena, nesrečna in ni vedela, kaj naj stori. 
Ker sem bil v boju ranjen tudi sam, sem kmalu izdahnil v upanju, da bo svet, v katerega sem se podajal, drugačen. 

### essay_id = KUS-PI-slo-1-NM-E-2009_2010-30032
Otočec, 13. 4. 2003 
Draga Irena! 
Tako močno si te želim, vendar vem, da te ni. Pogrešam te vse dolge noči. Ko ponoči zaprem oči, vem, da te ni zraven mene. Težko si predstavljam, da si šla od mene. Vsak večer gledam v nebo, vidim lepe zvezde, ki sva jih včasih gledala oba. A zaman strmim vanje, prosim jih, naj te vrnejo, a žal te ni nazaj. Ko mi po licu tečejo solze, vem, zakaj si odšla v prelepi ta svet. Upam v upanju, da se vidiva še kdaj na oni strani sveta. Vem tudi to, da ti je pri drugemu lepo, da si name pozabila kot na kakšno smet. Sedaj sta minili že 2 leti. Tudi to vem, da imaš otroka in da si mu dala ime po meni. Zelo sem se razveselil, ko sem izvedel, da je otroku ime Luka. S tvoje strani vem, da ko si bila z mano, si me imela rada, in vem, da sva na morju skupaj preživela dolge noči. Vem, da ti je bila všeč moja masaža, ko sem te vsak večer masiral. Rekla si mi, da ne boš nikoli pozabila, ko sem te masiral. No, da ti povem, zakaj ti pišem. Pišem ti zato, ker sedaj je prišel moj čas. Odhajam v vojsko in da se boš kaj spomnila name, ko bom premagoval težke boje. En lep pozdrav. Uživaj, papa. 
Ljubim te! 
Tvoj bivši fant 

### essay_id = KUS-G-slo-2-GO-E-2010-11509
2. šolska naloga 
France Prešeren: Krst pri Savici 
Lirsko - epska pesnitev slovenskega pesnika in narodnega buditelja Franceta Prešerna je nastala v spomin na prezgodaj preminulega Prešernovega prijatelja Matija Čopa in nemogočo ljubezen do Julije. 
Na pesnitev, ki je nastala v pesnikovem zrelem obdobju, je zelo vplivalo tudi obdobje, v katerem je ustvarjal Prešeren, in sicer romantika. V delu je na več mestih opaziti značilnosti romantike. Glavni junak Črtomir se je po boju s kristjani vdal v resignacijo, vdal se je v usodo, ker se je počutil krivega za velik pomor poganov, saj je sam zbežal. V njem se je dogajal razkol med stvarnostjo in idealom. Bojeval se je za pogansko vero, vero svojih staršev, vendar se na koncu še sam pokristjani. Bil je zaljubljen v Bogomilo, ki se je zaradi strahu pred tem, da bi Črtomir umrl v boju, zaobljubila Bogu, da bi obvaroval Črtomirja smrti. Tako je bila njena ljubezen nemogoča, saj je bila Bogomila prepričana, da bosta srečna v onostranstvu. 
Krst pri Savici lahko obravnavamo tudi kot Prešernovo osebno izpoved. To je vidno v citatu, ko pravi Črtomir, da ne more več upati na srečo. Prešeren je bil zelo obupan, ker ni mogel izpolniti svojega ideala ljubezni, ko pa je umrl še zvesti prijatelj Čop, s katerim sta imela mnogo načrtov, kako združiti slovenski narod in ga prebuditi, je svoje misli zbral in jih spesnil v Krst pri Savici. Glavni junak pesnitve Črtomir je pogumen vojščak, vodja poganov, najmlajši med njimi. Je zelo svobodomiseln, bori se za vero, v katero je prepričan, v vero svojih staršev. Njegova svobodomiselnost se kaže v Uvodu predvsem takrat, ko ugotovi, da poganom zmanjkuje hrane in ponudi svojim vojakom možnost, da odidejo oziroma se vdajo. Na koncu ga nihče ne zapusti in se skupaj bojujejo proti sovražniku. Pogumen pa je nasploh, ker se bojuje že v tako mladih letih in bi se bojeval tudi, če bi ga vsi tovariši zapustili. 
V Krstu se pokaže njegov pogum, ko ga ob misli na to, kako je zapustil svoje prijatelje in zbežal, prevzame krivda in pomisli na samomor. Vendar ga takrat samomora odreši misel na Bogomilo. 
Črtomir se skozi pesnitev spremeni, ker se vda v usodo, ki ga čaka. Sam niti ne ve, kaj ga čaka, vendar se prepušča toku življenja. Spozna, da z ideali, ki jih ima, ne bo mogel živeti v takšni družbi, kakršna je. 
Razlika, ki se pojavlja med Črtomirom in Pečorinom, glavnim junakom romana Junak našega časa, je njun odnos do žensk. Pečorin je do žensk surov, z njimi se poigrava in ko doseže, da se vanj zaljubijo, jih pusti, kljub temu da se na koncu sam sprašuje, zakaj zavrača srečo. Črtomir pa se v ljubezni do Bogomile izkaže za ljubečega, zvestega, saj jo ljubi in si želi njene ljubezni tudi po dolgem času, ko se ne vidita. 
V družbi je Črtomir priljubljen, s svojimi tovariši deluje složno in jim prepušča svobodo mišljenja in izbire. Pečorin pa sploh nima pravih prijateljev, z njimi se pravzaprav poigrava prav tako kot z ženskami; ima jih za prehodno obdobje svojega življenja. V zvezi z Bogom Pečorin s Črtomirjem nima skupnih točk, v romanu nasploh ni nikjer izpostavljen njun odnos. 
Črtomir pa ima globoko vero v poganske bogove in vanje trdno zaupa, vendar se jim zaradi ljubezni odpove in sprejme krščansko vero. 
Redke so stvari, ki povezujejo Pečorina in Črtomirja, lahko bi rekli, da sta si pravo nasprotje. Najverjetneje je edina lastnost, ki ju povezuje, načelnost. Oba želita izpeljati in uveljaviti svoje ideale. Oba želita uveljaviti svoje mnenje, vendar se v družbi, taki, kot je, niso mogli uresničiti, zato sta se vdala v usodo. 
Menim, da sta ljubezen in svoboda nekaj najpomembnejšega v našem življenju, da se lahko sploh uresničimo. 
V današnjem svetu se ljubezen razume na več načinov, od ljubezni med možem in ženo do ljubezni v družini. Nekateri ljudje jo imajo za vrednoto, drugi pa jo izkoriščajo in z njo manipulirajo. Norčujejo se iz ljudi, ki jim ljubezen nekaj pomeni, in jim na ta način rušijo današnje ideale. Mislijo, da je to nekaj nesmiselnega in da s tem samo izgubljaš čas. 
Svoboda pa je prav tako obravnavana na različne načine. Vsi imamo pravico do svobode; svobode odločanja, izražanja, mišljenja… 
V mnogih državah so te pravice kratene, ker obstajajo ljudje, ki mislijo, da lahko odločajo tudi o stvareh, ki bi jih izbrali prijatelji, znanci ali sorodniki. Menim, da to, kar se dogaja po svetu v določenih državah, ni človeško. Nihče si ne zasluži takšnega obnašanja, kakršnega so deležni ljudje v državah, kjer njihovo življenje poteka kot pod videonadzorom. 
Dejstvo je, da je svet lep takšen, kakršen je, prav zaradi vseh različnih ljudi, navad, običajev, kultur in vsega ostalega, kar se dogaja na njem, kljub temu da ni vse v ”rožicah”. 

### essay_id = KUS-G-slo-3-GO-E-2009-10447
1. šolska naloga 
Mračna preteklost Polikarpa Kalana 
Polikarp Kalan je bil gospodar na Visokem, Izidorjev oče. Bil je poznan po svoji krutosti in temačnem značaju. Kot gospodar do svojih hlapcev in dekel ni poznal usmiljenja in prav tako tudi do svoje družine ne. Za tako vedenje bi lahko iskali razlog v njegovi preteklosti. 
Kot mladenič oz. v svojih mladih letih je bil vojak. Skupaj s tovarišem, kasneje njegovim hlapcem Lukežem sta se vojskovala za tiste, ki so bolje plačali. V vojni sta si nagrabila veliko imetje. Poleg njiju je jezdil še mož po imenu Jošt. Lukež in Polikarp sta si med seboj zaupala, medtem ko do Jošta tega zaupanja nista izkazovala. Ko so se ob koncu vojne vračali domov, se je Lukež poškodoval. Polikarp in Jošt sta ga pustila v nekem mestu, da bi si opomogel. Preden sta odšla, mu je Polikarp ponudil streho nad glavo, da se bo, ko ozdravi, imel kam namestiti. Nato sta Polikarp in Jošt nadaljevala pot proti domu. Izmenjaje sta jezdila, saj je eden od konj nosil nagrabljeno imetje, drugi pa je lahko nosil le enega izmed njiju. Tako sta čez čas prispela do razpotja, kjer sta si morala razdeliti tudi imetje. Začela sta se pogajati, v zraku sta bila napetost in nezaupanje. Polikarp je hotel še Lukežev delež, saj bi se bil nastanil pri njemu, ko ozdravi. To Joštu ni bilo prav, zato sta bila še bolj razdražena. V strahu in paniki, ko se Jošt obrne k svojemu samokresu, Polikarp plane nadenj in ga zabode v tilnik. Jošt se prevrne in pogleda Polikarpa. Nato izkrvavi s tihimi besedami: „Pridem pote!” Polikarp ga nato hladnokrvno zagrebe v jarek, pobere še njegovo imetje in se odpravi naprej. Mislil je, da je opravil z njim, a ne, ni še opravil. Velikokrat so ga zbujale v nočeh zadnje Joštove besede, doživljal je more, ki mu niso pustile spati vse od sončnega zahoda do vzhoda. Te more so ga spremenile v mračno, kruto, duševno razvalino. 
Njegov napad na Jošta ni bil nameren, vsaj kot jaz gledam na to. Bil je bolj posledica napetosti in nezaupanja. In ravno iz vojne so se vračali, to lahko pomeni, da so bili še vedno polni želje nekoga premagati, mu vzeti njegovo. Mislim, da Polikarp drugače prej ni bil slab človek, uničila sta ga vojna in nato še more in travme po njej. Le koliko hudega je storil in to kasneje obžaloval, a prepozno, kar je storjeno, je storjeno. Mogoče je bil tudi po naravi hitre jeze, nekoliko živčen in v tistem trenutku, ko sta si delila z Joštom, je to ”prekipelo” in se ni mogel zadržati. Ne pravim, da je storil prav ali da ni imel druge možnosti, to je bolj nekakšno opravičilo, da si ga ne bi predstavljali le kot hladnokrvnega morilca, ki je ubijal, da bi dobil vse zlato in drugo imetje, ki so ga skupaj nakradli. Kasneje, ko si ustvari družino in si postavi imenitno kmetijo, se ta dogodek še ne izbriše iz njegovega spomina. Od tistega trenutka naprej, ko je moril, je postajal le še slabši in krutejši. Tudi kako je ravnal s svojimi najbližjimi, nam to pokaže. Recimo, pretepal je svojo ženo, z njo je ravnal kot z deklo. Ali pa s sinom Izidorjem, ki mu tudi ni prizanašal z udarci. Pa dogodek, ko mu odseka polovico mezinca. Krute, res krute stvari je počel kot gospodar. Pa tudi nikomur več ni zaupal, razen svojemu tovarišu Lukežu in kasneje, ko se je postaral, svojemu sinu Izidorju. Tudi Izidorja je učil, naj ne zaupa ljudem, naj se raje dobro spoprijatelji z njimi in jih spozna, da jim bo lahko zaupal. 
Ko se je postaral, je hotel nekatere stvari le popraviti, a sam ni hotel trpeti, da bi popravil vse to, kar je zagrešil. Svoje grehe je ”preložil” na Izidorja, sam pa se je le pokesal pri luteranskem pastirju, da mu je malo ”odleglo”. Ko umre, za seboj pusti veliko posestvo, ki ima sedaj novega gospodarja Izidorja, ki je veliko boljši gospodar od njega (Polikarpa), vsaj kar se tiče odnosov. Preden je umrl, je naročil Izidorju, naj se odpravi po Joštovo hčerko, Agato, za katero je izvedel od preprodajalke platna Schwarzkoblerice, ki je bila njena mati in Joštova žena. Naroči mu tudi, naj jo oženi ali ji preda polovico posestva. To je bilo po njegovem vse, kar bi lahko storil oz. kar je mogel storiti v opravičilo, da je umoril Jošta. Ampak vse to je moral storiti Izidor in ne on sam. Tako je izgledalo to, kako se je moral Izidor odkupovati za očetove grehe. 
Uboj oz. kateri koli drug zločin je huda in neodgovorna stvar. Nekatere zločine je mogoče popraviti, drugih pa ne (tak zločin je ravno uboj oz. umor). Zločin se popravi s kesanjem in tako, da poskušaš tisto, kar si storil, z nečim nadomestiti. In ker ljudje nimamo moči vračati življenja, je ravno umor tak zločin, ki ga nikoli ne popraviš oz. se za njega odkupiš. Nekateri mislijo, da če bi umrl morilec, bi s tem to popravili, in se maščujejo morilcu. A naletijo na začaran krog, ker se bo nekdo nazaj njim maščeval in temu ni konca. Najbolje bi bilo, da zločinov sploh ne bi bilo, a to ni mogoče, ker je na svetu preveč različnih vrst ljudi. Dana nam je možnost odpuščanja in če se nekaj hudega zgodi, se potrudimo to popraviti, kolikor se da, in za ostalo prosimo odpuščanja. 

### essay_id = KUS-G-slo-1-LJ-E-20092010-10627
Začne se z nočno stražo, na kateri stražita Hamletova sošolca in dobra prijatelja. Prikaže se jima duh (Hamletov oče). Zdelo se jima je pomembno, da to povesta Hamletu. Že naslednjo noč je s Horatiom in sošolcem stražil Hamlet. Prikaže se mu oče in mu na samem pove, kdo ga je ubil. Horatio želi izvedeti in mu priseže, da bo držal zase. Kralj opazi, da je Hamlet zblaznel, zato pošlje Rozenkranca in Gildensterna, da poizvesta, zakaj. Hamlet takoj prepozna njun namen in ju zavrača. S tem se pokaže, da je Horatio Hamletov zelo dober prijatelj, Rozenkranc in Gildenstern pa le vohunita za njim (nista prijatelja). 
Hamlet se velikokrat posvetuje z najboljšim prijateljem Horatiom glede svojih dejanj — ali bi jih izpeljal ali naredil kako drugače. Horatio mu modro svetuje in drži besedo, zato mu Hamlet popolnoma zaupa. Gildenstern in Rozenkranc pa sta pod vplivom kralja Klavdija, ga ubogata in izpolnjujeta njegove ukaze. Želita pridobiti Hamletovo zaupanje, zato se mu nenehno prilizujeta in ga sprašujeta, kar jima naroča kralj. Hamlet v začetku ni sovražen do njiju in ju želi le prepričati, naj ne verjameta kralju, saj ju le zavaja. Ker sta Rozenkranc in Gildenstern še naprej prepričana, da je Hamlet zblaznel, ju ta vedno bolj sovraži in jima ostro odgovarja. Tega ne dojameta in se mu še vedno prilizujeta. Ko se na koncu Hamlet odpravi v Anglijo, ju vzame s seboj. Na poti se on obrne, Rozenkranca in Gildensterna pa pusti pluti naprej. Njiju tako kmalu tudi ubijejo. Hamlet je s Horatiom dober prijatelj do konca zgodbe. Ko v boju z Laertom Hamlet spozna, da bo umrl zaradi strupene konice na meču, s karero ga je Laert zabodel, mu Horatio obljubi, da bo njegovo zgodbo povedal ljudstvu in vsem razkril resnico. 
Prijateljstvo s Hamletom je možno. Če ne bi bilo, bi bil Horatio Hamletov lažni prijatelj in bi se celotna zgodba verjetno odvijala drugače. Horatio bi vse, kar je vedel o njem, povedal drugim, ti pa bi tako na lažji način ubili Hamleta, ne da bi pri tem še kdo umrl. Od trenutka, ko je Hamlet izvedel, kako je umrl njegov oče, in je s Horatiom in sošolcem sklenil, da to držita zase, si je Hamlet pazljivo izbiral prijatelje. Opazil je, da so se vsi ostali obrnili proti njemu, zato do konca zgodbe ni bil njegov prijatelj nihče drug. 
Za Hamleta je bilo pomembno, da mu dober prijatelj zaupa, drži besedo, ima nekaj pameti v glavi (da ga razume), se mu ne laže in prilizuje (kot sta to počela Rozenkranc in Gildenstern). Prijatelj mu je moral biti zvest in pomagati pri odločitvah. 
Ali bi lahko bil jaz njegov prijatelj, je odvisno od tega, kdaj bi ga spoznal in kako bi se z njim razumel. Če bi bil njegov sošolec, prijatelj, ga poznal že od malega in z njim uganjal vragolije celo otroštvo, bi mu verjetno zaupal in verjel. Če pa bi ga poznal le kot kraljeviča, bi se želel najprej prepričati, kakšna je resnica, in ga verjetno pustil pri miru. Tudi v prvem primeru ne morem zatrjevati, da bi me on imel za prijatelja, saj je to, komu bo on zaupal in kdo bo njegov prijatelj, njegova odločitev. 

### essay_id = KUS-PI-slo-3-NM-E-2009_2010-30025
Besedilo uvrščamo v literarno obdobje književnost med dvema vojnama (bogati — revni). Smer je socialni realizem ali družbeni realizem, ki pomeni pomoč. Dogajanje je resnično, ne izmišljeno. Zvrst uvrščamo v epiko ali pripovedništvo, vrsta pa je novela. Odlomek nam govori o Meti in njenih otrocih, kako je ostala sama z njimi, kako trdo so garali za kruh tako kot Meta. Bili so samorastniki, kajti skrbeli so sami zase. 
Metino življenje je bilo zelo žalostno, kruto in boleče. Ni imela lepe mladosti, vsi so jo zanemarjali, jo kaznovali. Metini otroci, ki jih je bilo kar devet, so prav tako trpeli. Prvič, ostali so brez očeta, bilo jih je zelo veliko, Meta ni imela toliko moči in denarja za hrano, pijačo… Zato so odšli starejši sinovi že zgodaj delat za kruh. Ljudje so se jih sramovali, sinovi so se izogibali ljudem, da jih ne bi žalili in se jim posmehovali. Meta je svoje otroke vzgajala zelo šibko in prav, učila jih je, da naj spoštujejo, kar imajo, in gredo slej ko prej delat za pastirje. Meta in Ožbej sta bila zelo zaljubljena drug v drugega. Vendar oče Karničnik ni mogel dojemati te sramote, ker Meta je bila revna, Ožbej pa bogat. Ožbejev oče se je odločil, da Meto kaznuje in ji predivo sežge v njenih rokah. To morata gledati usmiljena mati in Ožbej. Meta prosi mati za pomoč, vendar je mati nemočna in ji samo reče: „Meta, drži se, za tvojo dušo gre.” Prav tako ji je hotel pomagati Ožbej, a ga je oče samo grdo pogledal in se je usedel nazaj. Njegov pogled je zadoščal. Nato ta obred dokončajo in še na dvorišču ji dekleta dvignejo krilo čez glavo in jo tepejo po golem telesu. Meta rodi tretjega otroka in Ožbej se napije. Nato ga oče pošlje v vojsko. Ožbej se vrne s prestreljeno nogo. Meta rodi še pet otrok, Ožbej je vsak dan bolj pijan. Nekega dne, ko Ožbej hodi pijan domov, pade v jezero in utone. Tako Meta ostane sama z devetimi otroki. Njena mati umre in prav tako oče Karničnik. Zgodbo pripoveduje Metina starejša hči Nana. 
Na Meto in njene otroke je okolica zelo pozorna in jih ogovarja. Kajti Meta je bila revna in je imela bogatega fanta Ožbeja in z njim kar devet otrok. To jim ni bilo všeč, ker so bila nekatera dekleta ljubosumna in zanemarjena. Nič se ni spremenilo, še zmeraj so jo imeli za nesramno… 
Danes je vse drugače, nihče ne gleda za nami, se ne prereka z nami, če smo bogati ali revni. Najpomembnejše je, da se imajo vsi radi ne glede na to, ali so bogati ali revni. Ne ozirajte se na druge, kaj govorijo o vas. 

### essay_id = KUS-PI-slo-3-KK-E-2010-30113
2. šolski spis 
Nekoč so bogati, ki so delali v parlamentu, pobirali revnim kmetom, ki so morali dajati od pridelkov določen procent. Zato so revni kmetje vedno težko delali, se borili za preživetje, bogati pa so od njih zahtevali veliko. Danes tega ni, da bi morali dajati določen procent pridelkov ali da bi imeli bogati kmetje hlapce in dekle, kot je bilo včasih, ko so imeli hlapce in dekle, ki so dobili le toliko, da so lahko preživeli. Danes je za revščino veliko kriva država, ki tistim, ki ne dobijo službe, daje socialno pomoč in tako velikokrat zavrnejo službo. Bolje bi bilo, da bi lahko zavrnil samo enkrat, potem bi pa ostal brez socialne pomoči in bi hitro našel poklic. Včasih tega ni bilo, zato so morali služiti na kmetijah. 
Obravnavali smo besedilo, v katerem sta glavni osebi Meta in Ožbej. Meta je služila na Karnicah. Ožbej je bil prvorojenec bogatega kmeta. Ožbej in Meta sta se zaljubila, nekaj časa sta ljubezen skrivala. Ko je Meta zanosila pri sedemnajstih letih, so jo mučili. Poklicali so njeno mamo, da je bila priča mučenju, ko so ji žgali predivo na rokah. Nato so jo dekle in hčerke Kerničnika teple po golem telesu s šibami. Nato je Meta odšla služit drugam, a ljubezen do Ožbeja ni prenehala. Ko je drugič zanosila, so jo odpeljali na grad in ko je rekla, da ljubezni ne bo zatajila, so jo tepli po golem telesu. Ko je zanosila tretjič, je Ožbej odšel k vojakom, vrnil se je s prestreljeno nogo. Oče je dal kmetijo drugemu sinu. Ožbej se je vdal pijači, Meta mu je rodila devet otrok. Ko se je nekega dne Ožbej napil, je padel v jezero in utonil. Otroci so morali kmalu služit, zato da so lahko preživeli. 
Nekoč so revni delali, da so lahko preživeli, zdaj samo prosijo na socialni in nič ne delajo. Moje mnenje je, da bi morali na socialni urediti zaposlitev. Ko bi se zaposlili, ne bi več dobivali socialne podpore. V kolikor bi enkrat zavrnili delo, bi ostali brez podpore. 

### essay_id = KUS-G-slo-1-LJ-E-20092010-10600
V Shakespearovi tragediji Hamlet smo spremljali junakovo doživljanje. Zvedeli smo, kako je spoznal resnico o očetovi smrti, načrtoval maščevanje, razkritje resnice, pa tudi za njegovo tragično ljubezen z Ofelijo, Polonijevo hčerjo. 
Hamlet, danski princ, je bil zaljubljen v Polonijevo hčer Ofelijo. A zaradi očetovega umora se je moral delati blaznega, da je lahko prišel do razkritja resnice. Blaznost je uprizoril tudi pred Ofelijo. Ministrova hči pa ni vedela za umor in je mislila, da je res zblaznel. Tudi ona ga občuduje in se naskrivaj videva z njim. Njuno razmerje pa se je hitro odkrilo pred Ofelijim bratom Laertom in očetom Polonijem. Ministrov sin hoče preprečiti njuno razmerje in svari sestro pred princem. Ona ga sicer posluša, ampak mu očita njegovo svarilo. Tudi oče jo svari pred Hamletom, saj misli, da se samo igra z njegovo hčerko. Polonij zelo resno svetuje Ofeliji, naj zavrača Hamletova pisma in dvorjenja. Mlado dekle je poslušalo očetov nasvet. Princ pa je med tem časom izvedel resnico o umoru bivšega kralja. Začel se je delati blaznega pred ljudmi, tudi pred Ofelijo. Ona, ki ni vedela za umor, pa je mislila, da je res zblaznel. Menila je, da zaradi njenega zavračanja. Junak pa je medtem zelo trpel in je moral prekiniti svoja ljubezenska čustva do ljubice zaradi maščevanja. Bil je zelo grob do nje in jo zavrgel. Rekel ji je, naj se ne poroči in gre k nunam. Kmalu je mlado dekle zblaznelo zaradi očetove smrti in tudi zato, ker je izvedelo, kdo je njegov morilec. Začela si je prepevati zelo čudne pesmi in kmalu po bratovi vrnitvi na Dansko naredila samomor.  
Njen pogreb je bil skromen in udeležilo se ga je samo zelo malo ljudi, med njimi tudi Hamlet. Tragični junak je zelo žaloval za Ofelijo, saj jo je resnično ljubil in je za njeno smrt krivil sebe. Tako se je končala njuna tragična ljubezen. 
Menim, da je prinčeva tragična ljubezen zelo uboga, žalostna, saj se z ministrovo hčerjo nista mogla poročiti in srečno živeti naprej. Za propad njune ljubezni sta kriva Laert pa Polonij. Če onadva ne bi preprečevala ljubezni, ta ne bi doživela tragičnega konca. Pa tudi zaradi prinčevega maščevanja in Ofelijine poslušnosti očetu je njuno razmerje nazadnje propadlo. 