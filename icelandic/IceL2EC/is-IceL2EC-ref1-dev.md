### essay_id = rit006_1
Þær eru líkt og fornt form stórmynda , fjöldi ævintýra með bæði hörmulegum og gamansömum atvikum , eins og spellvirkjum Loka eða þegar Þór velur frekar að beita kröftunum en að að nota gáfurnar .  Grimmar sögur , mikill fjöldi sögupersóna og guðir sem eru meiri manneskjur en hetjur skapa fullkomið sögusvið fyrir tölvuleik .  Þó að mikið sé til af heimildum sem fjalla um grískar og rómverskar fornaldarsögur eru hins vegar einungis til tvær heimildir um norræna goðafræði : Eddukvæði og Snorra-Edda .  Þess vegna er ákveðið gap í norrænu goðafræðinni sem gefur pláss fyrir alls konar túlkanir og nýtist vel í meginstraumsskemmtanaiðnaðinum .  Dæmigerðir þættir víkingaaldar hafa þegar verið gerðir frægir í dægurmenningu nútímans . Það gerir spilaranum kleift að nota eigin þekkingu og bera hana saman við sögusviðið í leiknum .  Aðlögun goðsagnanna að tölvuleikjum snýst ekki um nákvæmni heldur fyrst og fremst um það að fá lánað úr  goðsögunum og vísa í þær .  Með því móti vísa leikir yfirleitt ekki beint í ritheimildir frá miðöldum .  Það er miklu algengara að sjá tölvuleiki sem sagðir eru innblásnir af heimi víkinga og kynna spilaranum heiminn með klisjum sem eru algengar í dægurmenningu .  Í könnuninni sem McPhaul gerði í rannsókn sinni kom í ljós að spilarar búast við að víkingaöld Norðurlandanna birtist þeim sem heimur karlmennsku , heiðni og sjóferða .  Það sem þeim fannst skorta var að sjá fleiri kvenkyns stríðsmenn og heyra meiri íslensku .  Að þessu leyti hittir leikurinn Jotun naglann á höfuðið .  Jotun : frábær myndræn framsetning goðsagnaheimanna .  Það þarf ekki að leita langt yfir skammt til að sjá að hasar- og ævintýratölvuleikurinn Jotun er innblásinn af norrænni goðafræði .  Nafn leiksins Jotun kemur frá Jötunheimi , dvalarstað jötnanna .  Aðalpersónan er víkingakonan Þóra sem þarf að sanna sig fyrir guðunum til að fara til Valhallar .  Heimur norrænu goðafræðinnar var notaður til að búa til sögusvið tölvuleiksins og baksögu hans .  Raddir í leiknum voru meira að segja teknar upp á íslensku þannig að upplifun tölvuleiksins yrði enn þá meira sannfærandi .  Á meðan ævintýri , bardagi og könnun tölvuleikjaheimsins eiga sér stað gefur aðalpersónan Þóra vísbendingar um norræna goðafræði .  Framsetning á persónugerð Þóru er dæmigerð fyrir væntingar áhorfenda til víkinga - hún er seigur stríðsmaður , full af eldmóði og er sýnd bera hjálm með hornum og exi í yfirstærð .  Engu að síður var það áhugavert val að hafa aðalvíkingastríðsmanninn kvenkyns .  Þó það megi ekki finna kvenkyns víkingastríðsmann í sjálfum fornsögunum þá er hugmyndin sem slík vinsæl , einnig á miðöldum þegar konur á Norðurlöndum höfðu meira frelsi og voru jafnréttissinnaðri en konur annars staðar í Evrópu .  Þar sem það eru engar sönnur fyrir jafnrétti í fornsögunum þá er það ef til vill frekar hin áhrifamikla bylgja femínisma og kynjajafnréttis á Norðurlöndum dagsins í dag sem hefur áhrif á persónusköpun Þóru .  Handteiknuð grafík er sterkasti eiginleiki leiksins og minni norrænu goðafræðinnar sem kynnt eru í leiknum eru meira tvinnuð í borðhönnun en í frásögnina sjálfa .  Jotun er fyrst og fremst tölvuleikur og aðeins í annan stað aðlögun á Eddum .  Persónur eru aðlagaðar á þann hátt sem er skynsamlegt fyrir uppbyggingu frásagnarinnar í leiknum .  Jötnum er til dæmis breytt í náttúruvætti og hver og einn táknar mismunandi náttúruleg frumefni , en það er algengur hluti tölvuleikja . Í norrænum sögum eru samskipti milli ásanna og jötnanna flókin .  Í nokkrum sögum eins og til dæmis Vafþrúðnismálum er jötnum lýst sem vitrum og klárum .  Hins vegar er jötnunum einnig stundum lýst sem illum , heimskum og sem óvinum guðanna , eins og í Þrymskviðu .  Leikjahönnuðir Jotun velja að túlka þá sem dæmigerð „ illmenni “ til að láta þá passa inn í tölvuleikjamiðilinn og markmið hans .  Leikurinn er spilaður út frá sjónarhorni þriðju persónu .  Þar með er horft niður á persónuna og þá fjendur sem hún þarf að berjast við .  Jotun undirstrikar það líka hversu lítils megnugir bardagamenn eru í samanburði við goðin og jötnana .  Stærðarmunurinn er með vilja gerður til þess að gera þrautirnar sem Þóra þarf að takast á við þyngri .  Minni úr goðafræðinni eru skýrt og greinilega tvinnuð inn í sögu leiksins en án þess að skemma fyrir spiluninni .  

### essay_id = rit010_3
( 7d ) lýsir því sem kallast hljóð- eða stafavíxl í nútímamáli .  Notast er við dæmi um ( 7a ) – ( 7c ) til að færa rök fyrir því að Þriðja málfræðiritgerðin hafi að geyma vísbendingu um orðtóna í fornmálinu .  Í fyrsta lagi er skoðað dæmi um tengsl milli ( 7a ) og ( 7b ) í tveimur orðum í rímunni Arinbjarnarkviða eftir Egil Skallagrímsson .  ( 7a ) felst í því að taka síðustu stafina af orðunum ‚ tvenn ‘ og ‚ þrenn ‘ og þar af leiðandi breytist hvöss hljóðsgrein í umbeygilega ( 7b ) .  Það að myndirnar ‚ tvenn ‘ og ‚ þrenn ‘ skuli fá hvassa hljóðsgrein styður sérhljóðalengdarkenningu Kristjáns að því leyti að orðin sjálf eru eitt langt atkvæði samkvæmt gamalli hljóðdvöl en sérhljóðið sjálft er stutt ( sbr. lýsingu á gamalli hljóðdvöl í neðanmálsgrein 3 ) .  Réði lengd atkvæðis því hvaða hljóðsgrein kæmi á það , eins og gera má ráð fyrir í fljótu bragði með tilliti til dæmanna sem gefin eru í ( 6a ) og ( 6b ) í 3.1 , fengju ‚ tvenn ‘ og ‚ þrenn ‘ umbeygilega hljóðsgrein .  Í þessu sambandi benda Myrvoll og Skomedal á dæmi um hvassa hljóðsgrein , sem sjá má í ( 4a ) og ( 4b ) í 3.1.12 .  Ef gengið er út frá því að atkvæðalengd réði hljóðsgreininni þyrfti það að vera stutt til að fá hvassa hljóðsgrein .  Í ljósi tilgátunnar um sérhljóðalengd gengur hins vegar upp að tvenn og þrenn séu hvassar .  Þótt óljóst sé út frá rithætti vísunnar í ritgerðinni að aftekning stafs hafi í för með sér hljóðsgreinarskiptingu skýrast rökin með rithættinum tvén og þrén , eins og Finnur Jónsson skrifar í athugasemdum sínum við útgáfuna .  Myndirnar tvén og þrén eru einkvæð með löngu sérhljóði , sem passar fullkomlega við það sem Ólafur segir um að aftekning stafs leiði til hljóðsgreinarskipta .  Þessar niðurstöður renna stoðum undir það sem Kristján leitast við að sýna með sérhljóðalengdartilgátunni .  Brotið úr kvæðinu eins og það er sýnt í útgáfu Finns Jónssonar er á þessa leið : „ Erumz auðskræf / ómunlokri / magar Þóris / mærðar efni / vina míns / þvíat valið liggja / tven og þren / á tungu mér “ ( 1927 : 41 ) 12 .  Næstu tvö dæmin í Þriðju málfræðiritgerðinni um barbarismus hafa að geyma traustari vott um tónkvæði í fornmálinu að mati Myrvoll og Skomedal enda snerta þau hljóðsgreinarnar beint , andstætt því að breyting á hljóðsgrein sé afleiðing breytingar á stafsetningu ( 2010 : 87 ) .  Í stuttri og frekar vandskilinni vísu er ( 7b ) og ( 7c ) notuð saman til að búa til orðaleik þar sem orðunum „ konu má ná “ er breytt í „ konu Mána “ ( þ.e. , eignarfallsmynd karlmannsnafnsins Máni ) . 14  Talsverður vafi leikur á því hvort túlkun Ólafs á dulinni merkingu vísunnar sé í rauninni það sem vísuhöfundur ætlaði en það skiptir litlu máli sem engu svo framarlega sem útskýringin á barbarismus samræmist hugmyndum um hljóðsgreinar ( 2010 : 87 ) .  Skýring Ólafs er sú að umbeygilegri hljóðsgrein í bæði ‚ má ‘ og ‚ ná ‘ er breytt í hvassa í mannsnafninu ‚ Máni ‘ ( ef. Mána ) með því að taka þungu hljóðsgreinina af hinni umbeygilegu .  Hér gætir hjá Ólafi áhrifa klassísks lærdóms , því accentus circumflexus í latínu var talið vera samsetning af acutus og gravis ( 2010 : 75 ) .  Þetta olli ákveðnum ruglingi hjá Kristjáni Árnasyni því hann leitaðist við að útskýra það með hliðsjón af orðunum ‚ háreysti ‘ , ‚ hára ‘ og ‚ sára ‘ , sem fyrri hluti ritgerðarinnar segir að hafi öll þunga hljóðsgrein ( sbr. 4a og 4b í 3.1 ) .  Þungrar hljóðsgreinar væri að vænta í ‚ Mána ‘ því nafnið er fleirkvætt með löngu sérhljóði í áhersluatvkæðinu ( Kristján Árnason 1993 : 200 ) .  Myrvoll og Skomedal minna á hljóðfræðilegar greiningar á tónkvæðum í nútímamállýskunum með aðgreiningu ( sbr. 3.1 ) til þess að leysa málið .  Eins og þar er nefnt hafa orð með tónkvæði 2 , sem nafnið ‚ Máni ‘ hefur , enda tvíkvætt , tvo toppa í grunntíðninni ; í fyrra atkvæðinu aðeins seinna en í einkvæðum orðum ( með tónkvæði 1 ) , og aftur í seinna atkvæðinu sem er áhersluminna ( Kristján Árnason 1993 : 194 , Myrvoll og Skomedal 2010 : 88 ) .  Hugsanlegt er að Ólafur hafi skynjað annan toppinn í fyrra atkvæði sem hvassa hljóðsgrein , og hinn toppinn í seinna atkvæðinu sem hvassa líka , í stað þess að fyrra atkvæði með löngu sérhljóði hafi þunga hljóðsgrein ( 2010 : 88 ) .  Þetta samræmist því sem Kristján vísar til í tengslum við það að tónn getur ekki komið fram í heild sinni ef atkvæði er of stutt ( sbr. neðanmálsgrein 7 ) .  Það að Ólafur talar um „ aftekning hljóðsgreinar ” er aðeins afturhvarf til orðlags klassísks lærdóms , en það sem hann gerir í rauninni er að bera orðin ‚ má ‘ og ‚ ná ‘ , sem hefðu tónkvæði 1 , fram með framburði ‚ Mána ‘ , sem hefði tónkvæði 2 .  Myrvoll og Skomedal eru þeirrar skoðunar að ósamræmi milli lýsinga á hvassri hljóðsgrein í ‚ Mána ‘ í þessum hluta ritgerðarinnar og þungrar hljóðsgreinar í fyrri hluta séu einfaldlega vegna þess að Ólafur hafi þröngvað klassískum lærdómi upp á íslensku í fyrri dæmunum en síðar áttað sig betur á norræna hljóðkerfinu og leiðrétt sjálfan sig ( 2010 : 93 ) .  Vísan , sem Ólafur Þorðarson eignar Einari Skúlasyni , er á þessa þeið : „ Víst erumk hermd á hesti / – hefir fljóð ef vill – góðan . “  Barbarismus kemur fyrir í umorðun en ekki í vísunni sjálfri .  Ólafur umorðar vísuna þannig að línan „ hefir fljóð ef vill “ merki „ konu má ná “ en barbarismus varðar einungis þessi þrjú orð .  Sú hugmynd að Ólafur hafi áttað sig á því að þung hljóðsgrein á fyrra atkvæði tvíkvæðs orðs sé í rauninni hvöss hljóðsgrein á báðum atkvæðum liggur að baki því að tónkvæði er sagt aðgreina milli ‚ bænum ‘ ( þgf. et. ákv. bær ) og ‚ bænum ‘ ( þgf. flt. óákv. bæn ) í stuttri dróttkvæðri vísu .  Myrvoll og Skomedal telja þetta dæmi um „ viðurlagning hljóðsgreinar “ vera sterkasta vitnisburð sem er að finna í Þriðju málfræðiritgerðinni um aðgreinandi tónkvæði í forníslensku ( 2010 : 89 ) .  Í fyrsta lagi bendir sjálft innihald vísunnar til þess að framburðarmunur hafi verið til í fornmálinu sem gerði manni kleift að þekkja orðmyndirnar í sundur :  Út frá þessu innskoti er greinilegt að vísuhöfundurinn ætlar að hlustandi / lesandi túlki ólíkar merkingar í orðmyndunum tveimur .  Þótt orðin séu rituð alveg eins ( og séu alveg samhljóma í nútímamálinu ) er trúlegt að tónkvæði hafi aðgreint þau í fornmálinu .  Í þessu sambandi er vísað til kenningar Oftedal um Grenzsignal eins og sagt var frá í 2.1 .  Myrvoll og Skomedal vitna í Björn M. Ólsen , sem vill meina að leifar af sérhljóði í upphafi viðskeytts greinis hafi heyrst milli stofns ( þ.e. bæ # ) og endingar í einkvæðum orðum með ákveðnum greini , og þessi veiki vottur af sérhljóði er einmitt það sem einkennir Grenzsignal , sem er forveri tónkvæðis 1.16 . Í öðru lagi koma reglur dróttkvæðis í veg fyrir að einkvætt orð ( bænum , af bær ) verði notað í fallandi tvílið ( sbr. 2.2 ) , sem túlka má svo að vísuhöfundur hafi reiknað með tvíkvæða orðinu ‚ bænum ‘ ( af bæn ) í braglínunni ( 2010 : 90 - 91 ) .  Skoðanir eldri fræðimanna eru skiptar um hvort ‚ bænum ‘ ( sbr. bæn ) sé skipt út fyrir ‚ bænum ‘ ( sbr. bær ) , en Myrvoll og Skomedal benda til þessara ströngu bragfræðilegu krafna sem rök fyrir því að orðaleikurinn felist í því að fleirtala af ‚ bæn ‘ komi í staðinn fyrir þágufallsmynd af ‚ bær ‘ :  „ Ef væri Bil báru / brunnins logs sú er unnum / opt geri ek orða skipti / einrænliga á bænum . “  Í útgáfu Finns Jónssonar af Þriðju málfræðiritgerðinni stendur að ‚ bænum ‘ með umbeygilegri hljóðsgrein sé skipt út fyrir ‚ bænum ‘ með hvassri .  Myrvoll og Skomedal vilja meina að um sé að ræða umritunarvillu í handritinu ; sérhljóðalengdartilgáta Kristjáns Árnasonar útilokar það að hvöss og umbeygileg hljóðsgrein geti skipst á í slíku tilfelli því sérhljóðið er langt í báðum orðum ( 2010 : 89 ) .  Vísuhöfundurinn gerir ráð fyrir því að hlustandinn þekki bæði bragarreglurnar og framburðarmuninn á orðunum í vísulínunni .  Búist er við tvíkvæðum framburði á þessum tiltekna stað .  Ekkert „ orðaskipti “ og enginn orðaleikur fælist í því að þágufall af bær væri í braglínunni .  Þar að auki voru einkvæð orð með viðskeyttum greini lítið sem ekkert notuð í kveðskap almennt á þeim tíma sem vísan var ort , hvað þá í fallandi tvílið ( sbr. 2.2 ) ( 2010 : 91 ) .  Barbarismus í þessu tilviki er háttað nákvæmlega eins og í áðurnefndu vísunni .  

### essay_id = rit012_1
Lesturinn er ruglingslegur og líkt og áttavilltur og endurspeglar að Jóni líði ruglingslega og sé áttavilltur .  Um leið og Jón eldist verður frásögnin hraðari og auðveldara að fylgja henni eftir .  En hugmyndir Jóns eru metnaðarfyllri , hættulegri og óstjórnlegri .  Í kaflanum þar sem hann smíðar fleka til þess að fara til systur sinnar sem býr á Kjalarnesi , deyr hann næstum í tilrauninni .  Hugmyndir Jóns byggja alltaf á góðum áformum .  Hann vildi bara koma systur sinni á óvart og vekja hrifningu hennar með því að koma í heimsókn siglandi .  Jafnvel þótt honum hafi þurft að vera bjargað af lögreglunni var Jón ánægður og stoltur af því að sjá sögu sína birta í blaðinu .  ” Ég klippi greinina út .  Mér finnst samt asnalegt að kalla flekann manndrápsfleka . ”  Það sem vantar til þess að Jón þekki sjálfan sig og treysti öðrum er það sama og hann vantaði til að smíða kanóinn : fyrirmynd .  En hann var aleinn .  Manneskjan sem Jón dáist að í upphafi bókarinnar er faðir hans .  ” Mér finnst gaman að tala við pabba .  Hann veit svo margt og það er líka svo margt sem mig langar til að vita . ”  Vandamálið er að smám saman líður Jóni sífellt meira eins og hann sé svikinn , vanræktur af föður sínum .  „ Hann vill ekki líta á mig .  Stundum reyni ég að snúa andlitinu á honum frá sjónvarpinu og að mér .  Þá verður hann pirraður og ýtir mér burtu . ”  Ekki aðeins finnst Jóni að faðir hans sé alltaf fjarverandi eða ekki tiltækur , en hann er líka tilfinningalega móðgandi og óáreiðanlegur .  ” Þegar honum líður illa er eins og hann vilji að mér líði líka illa ” .  Jón er hræddur og einangraður .  Hér er ruslapokinn , óhreina , svarta og þunga fortíð föður hans Jóns , örmagna og óhamingjusams , lögreglumanns með þann brotna draum að verða leikari .  Við að standa andspænis höfnun föður síns hefur Jón ekki annað val en að gera uppreisn gegn honum og finna sína eigin leið , fyrirmynd , eitthvað annað sem hann getur þekkt , fylgt og dáð .  Hann finnur þetta þegar þau , Jón og foreldrar hans , fara að horfa á leikrit , „ Ofvitann ” eftir Þórberg Þórðarson .  Hér finnur Jón fyrirmynd sem honum líður vel að fylgja .  „ Við erum mjög líkir , ekki bara í útliti , heldur líka í því hvernig við erum . Þórbergur var rauðhærður og með gleraugu . […]  En Ofvitinn er besta bók sem ég hef lesið . ”  Hér kemur rithöfundurinn Jón persónunni Jóni á sporið til að gera sér grein fyrir tilveru sinni .  Þó að Jón hafi ekki valið foreldra sína og hvaðan hann kemur , uppgötvar hann með „ Ofvitanum “ nýtt tæki og annan poka sem inniheldur hugsun og reynslu Þórbergs Þórðarsonar .  Þetta er ný fyrirmynd sem Jón getur tekið fyrir sjálfan sig og þetta eru nákvæmlega jákvæðu skilaboð bókarinnar sem nefnd voru í byrjun .  Vegna erfiðleikanna með að skilja hver hann er og hvers er þarfnast af honum , verður Jón Gunnar alveg stjórnlaus .  Jóni líður eins og hann sé einn í heiminum , eins og indíáni sem er umkringdur kúrekum .  Honum finnst hann yfirgefinn af þeim sem eiga að passa hann .  Bókin er innblásin af eigin bernskuminningum höfundarins . Hann notar eigin baráttu sem barn og það hvernig hann byrjaði að skilja leiðina sína í tilverunni .  

### essay_id = rit013_2
Gott dæmi er þegar Ugla kemur í herbergi Búa sem biður hana að spila leik sem hefur sterka kynferðilega og stéttabundna aukamerkingu : „ Komið þér og reynið við þennan strák “ segir Búi fyrst á bls. 68 .  Viðbrögð Uglu eru svipuð viðbrögðum hennar þegar verið er að ræða um kynlíf : „ Strák , segi ég og veit ekki fyrr en ég er komin til hans og farin að skoða ... og ég vissi ekki fyrr en ég var farin að reyna “ ( bls. 69 ) .  Ugla heldur áfram að lýsa aðstöðunni : „ Og situr hann ekki þar með kringlóttan barnaspegil eins og fæst á Króknum fyrir tíu aura , og svertingjastrákur aftan á “ sem ég skil sem myndhverfingu fyrir kynþáttavöld sem endurspegla stéttavöld .  Ugla er að hugsa um stað sinn í herberginu og þar með stöðu sína í samfélaginu .  Hún notar orðið ambátt : „ Ég var sem sagt stúlkan ; og hvar var frúin .  Samt , ég var engin ambátt , ég var maður , ég var frjáls kona “ ( bls. 68 ) .  Ég skil það þannig að Búi sé að heilla hana eins og valdamenn töfra þjóðir , þótt tilfinningar hans séu eflaust djúpar og raunverulegar .  Hann var auk þess fyrstur að bjóða henni sígarettu , sem er hefðbundinn áfangi töfranna .  Seinna kemur frúin í herbergið og það er eins og hún sé að koma þeim að óvörum við kynlíf eða að minnsta kosti í brennandi töfraleik : „ Hvað er stúlkan að vilja hér , spurði konan .  Hún er að reyna við drenginn , sagði maðurinn .  Hvaða dreng , sagði konan .  Þann svarta , sagði maðurinn “ ( bls. 71 ) .  Það er erótísk spenna í gegnum leikinn sem er augljóst tákn fyrir samfarir sem geta ekki átt sér stað í augnablikinu .  Í kafla 11 skírir Ugla börn hjónanna þegar frú Árland er farin til Ameríku .  Ræða Búa er tvíræð því hann leikur sér líkt og Ugla væri búin að eignast börn hans : „ Hvað segir Ugla , sem hefur nýeignast öll þessi börn , sagði doktorinn “ ( bls. 103 ) .  Merkingin er tvöföld , hann leikur sér með tungumálið : Það getur verið túlkað eins og Ugla væri orðin kona hans og hann meinar það eflaust .  Ugla og Búi ræða stundum um pólitísk mál , en þessi samtöl snúast líka um persónulega togstreitu , t.d. þegar Ugla kennir honum um að hafa greitt atkvæði á móti henni og hann býður henni peninga til þess að leiðrétta það : „ Þér greiðið atkvæði opinberlega gegn því að ég og mínar líkar heitum menn , en viljið gera mig betlara yðar í laumi “ ( bls. 158 ) .  Seinna segir Búi að hann verði að leiðrétta þetta opinberlega , því Ugla afþakkar peninga hans : „ Ég skal tala við mág minn og fleiri sterka menn hjá okkur .  Það skal koma vöggustofa , mikil ósköp “ ( bls 159 ) .  Hún vill ekki ást hans af því að hún vill ekki peningana hans , og í eina skiptið sem hún tekur við peningum er þegar organistinn gefur henni peninga , vegna þess að peningar hafa ekkert gildi fyrir honum , hann ætlaði reyndar að brenna þá ( bls. 219 ) .  Ugla vill alls ekki taka við peningum af því að þeir eru tákn fyrir valdasamband og hún vill þar að auki vera sjálfstæð , hún vill „ verða maður “ ( bls. 194 ) .  Ugla vill vera manneskja og vill ekki vera manni háð .  Fyrir henni er hjónaband alltaf afsal : „ Hvorki kauplaus ambátt eins og konur þeirra ríku ; þaðan af síður launuð hjákona ... ég vil kaupa mér kápu fyrir þá peninga sem ég hef unnið mér inn af því ég er maður “ ( bls. 194 ) .  Áhugavert er að athuga að það er einmitt öfugt hjá Búa , það er nefnilega sambandið við Uglu sem mun gera hann að manneskju , heilan : „ Ég á við sannleik sjálfs mín ... og ef ég lifi honum ekki er líf mitt hálft ; með öðrum orðum ekkert líf “ ( bls. 200 ) .  Ugla afneitar ástinni einmitt til þess að verða heil og það að hún vilji vera sjálfstæð hefur örugglega líka mikið að gera með sjálfstæði Íslands .  Það er sama mál með feimnu lögguna , þótt málið sé ekki jafn stórt því hann á minni pening , „ en veistu hvað gerir mig hrædda við hann : Hann á þúsund sinnum meiri pening en þú “ bls. 182 .  Lesandinn getur velt fyrir sér hvort Ugla laðist að hinu ómögulega eða bannaða í gegnum Búa .  Í öllu falli er hann viss um að hún laðist ekki að honum vegna peninga hans !  Búi horfir á hana sem konu og sér líklega ekki muninn á milli þeirra þótt þau séu af mismunandi stéttum á meðan Ugla leggur alltaf áherslu á stéttamun þeirra , t.d. á bls. 201 : „ Sérðu ekki þessar dulur sem ég er í af Króknum ...  Nei , sagði hann “ .  Fyrr í bókinni er einnig textabrot sem hjálpar til við að skilja þetta : „ Þó lofa ég yður að í þessu máli skal ég haga mér eins og ég væri innblásinn af konu – / óléttri vinnukonu , leiðrétti ég ; / konu sem ég hef dáðst að frá fyrstu stund , sagði hann “ ( bls. 159 ) .  Hér eru tvö andstæð álit á ást , fyrir Búa yfirstígur ást félagslegar ákvarðanir en fyrir Uglu er það nákvæmlega það sem gerir ást ómögulega á milli þeirra .  Femínískar skoðanir hennar eru tengdar valdasamskiptum þjóðfélagshópanna .  Búi talar annars staðar með sálgreiningarfjarlægð ( une distance analytique ) og húmor um kommúnisma eins og það velti ekki á honum að ekki vera kommúnisti : „ Æ , já því miður erum við á móti kommúnisma ( ... ) .  Við erum ekki skilorðsbundnir honum , eins og sagt er í sálfræðinni ; við erum skilorðbundnir á móti honum , og þar af leiðandi hræddir við hann “ ( bls. 127 ) .  En Búi hefur svikið flokk sinn fyrir Uglu ( bls. 195 ) eftir að þau töluðu um æskulýðshöll og vöggustofu sem hún vildi fá ( bls. 157 ) .  Hann er einnig tilbúinn að yfirgefa allt fyrir hana , og þar með konu sína – sem gerist ekki því Ugla afneitar honum og ákveður að lokum að feimna löggan , þ.e. faðir dóttur hennar , sé maður hennar og vill bjarga honum ( bls. 217 ) .  Hún hafði samt til að byrja með líka afneitað honum því hann vildi einnig gefa henni peninga – aldrei er heimurinn hvítur eða svartur hjá Laxness .  Það sem verður eftir að lokum eru blóm og barn Uglu sem er tengt þeim því að „ börn ilma eins og blóm “ .  Ég er þakklát fyrir að hafa fengið tækifæri til þess að skrifa ritgerð um Atómstöðina , því nú skil ég betur bókina en þegar ég las hana fyrst og var ekki sérstaklega hrifin af henni . Ég er t.d. miklu hrifnari af Heimsljósi eða Gerplu , en Atómstöðin er einnig spennandi þegar maður er búinn að læra aðeins meira um sögu landsins eins og við gerðum í tímanum fyrir nokkrum vikum .  Mér finnst þetta verk vera dæmigert fyrir það sem er kannski hlutverk listarinnar , þ.e. að geta gripið / náð betur hagsmunum raunveruleikans í gegnum skáldskap , og þess vegna er þessi bók mikilvæg þótt hún sé ekki besta bók höfundarins að mínu mati .  

### essay_id = rit021_2
Þótt hann setji sögnina yrkja í athugasemd sem segir að hún hafi öðruvísi myndir í þátíð og í sagnbót í merkingunni „ skálda " nefnir hann samt ekki óreglulega beygingu sagnanna sækja og þykja .  4 Um bréfritara ritháttarins  Það er líka misjafnt hvernig og þá hversu oft bréfritarar nota -kt - og -tt - myndir af báðum sögnum .  Sumir nota -kt - myndir miklu oftar af sögninni sækja en af þykja eða öfugt á meðan aðrir nota eingöngu -kt - myndir af báðum sögnum .  Eftir leit kemur í ljós að 12 bréfritarar nota -kt - myndir af sögninni sækja og eiga 45 dæmi -kt - myndarinnar , og fjórir þeirra bréfritara nota bæði -kt - og -tt - myndir , eins og sést hér að neðan , og eru þeir merktir gulu í töflu 5 ; 29 bréfritarar nota -kt - myndir af sögninni þykja og eiga 115 dæmi -kt - myndarinnar , og 15 þeirra bréfritara nota bæði -kt - og -tt - myndir .  Bréfritarar sem merktir eru með rauðum lit nota -kt - myndir af báðum sögnunum , sækja og þykja .  Þá má sjá hér að neðan í töflu 7 .  Í töflu 7 sést vel að JakJon notar miklu oftar -kt - myndir af sækja ( 100% ) en þykja sem er aðeins 13% .  Þetta virðist eðlilegt samkvæmt tilgátunni að miklu algengara sé að fólk noti -kt - af sækja en af þykja , sem minnst var á í kafla 3.1 .  Auk þess virðast GudJon og ThuHal nota -kt - myndir frekar jafnt af báðum sögnum , GudJon 80% og ThuHal 50% .  Athyglisvert er að bréfritarinn SigPal notar yfirleitt -kt - myndir af báðum sögnum , 92% af sækja og 98% af þykja .  Samkvæmt upplýsingum úr Bréfasafninu ( Stofnun Árna Magnússonar ) heitir bréfritarinn SigPal Sigríður Pálsdóttir .  Hún fæddist 18. maí árið 1813 , dó 26. mars árið 1875 og er ættuð úr Norður-Múlasýslu ( Stofnun Árna Magnússonar ) .  Hún er afkastamikill bréfritari og skrifaði 242 bréf til bróður síns , Páls Pálssonar , á árunum 1819 til 1871 .  Því miður fundust ekki aðrar upplýsingar um hana né um bróður hennar Pál Pálsson á manntal.is né á timarit.is .  4.2 Um bréfritara sem nota -kt - myndir af báðum sögnum  Eins og sést í undirkafla 3.2 og 3.3 eru -kt - myndir af sækja alls 45 og 115 af sögninni þykja .  Bréfritarar sem nota -kt - myndir af sækja eru 12 og 29 .  Upplýsingar um uppruna eða fæðingarstað allra bréfritaranna úr Bréfasafninu frá 19. öld ( Stofnun Árna Magnússonar ) sem nota -kt - myndir af sækja og af þykja eru teknar saman ( sjá neðanmálgrein 2 og 3 ) í töflu 8 sem sést hér að neðan .  Tafla 8 hér að ofan sýnir að flestir bréfritaranna eru ættaðir að norðan eða af norðausturlandi ( Suður-Þingeyjarsýslu , Eyjafjarðarsýslu og Norður-Múlsýslu ) .  Í töflu 9 hér að neðan má sjá upplýsingar um bréfritara sem nota -kt - myndir af báðum sögnum í skriftum sínum og kemur í ljós að aðeins fimm bréfritarar nota -kt - myndir af báðum sögnum .  Auk þess sést strax að allir bréfritararnir eru konur og eru frá norðurlandi Norðurlandi ( Eyjafjarðarsýslu , Norður-Múlasýslu og Suður-Þingeyjarsýslu ) .  Ástæðan gæti verið að bréfritarar á þessum tíma eru flestir karlar ( 221 af 346 í Bréfasafninu ) og þeir séu kannski yfirleitt betur menntaðir en konur .  5 Samantekt og lokaorð .  19. öld er merkileg tímamót fyrir íslenska málið .  Fólk fór að velta fyrir sér mikilvægi þess að eiga hreint og sjálfstætt tungumál .  Íslensk tunga hafði orðið fyrir miklum breytingum á þessum tíma eftir mismunandi reglum sem settar voru af fólki , sem ollu stundum ruglingi hjá fólki , t.d. með -kt - myndir af sögnunum sækja og þykja .  -kt - myndir af sækja og þykja urðu ríkjandi hjá bréfriturum á miðri 19. öld og stóðu fram til upphafs 20. aldar , en fóru síðan smám saman að falla úr málinu og eru nú næstum horfnar .  Í sendibréfum frá 19. öld voru -kt - myndir miklu algengari af sögninni sækja en af þykja , og -tt - myndir voru aftur á móti algengari af þykja en af sækja .  Eins og tölur í undirköflum 3.2 og 3.3 sýna er hlutfall -kt - myndar af sækja 57% í heild miðað við 24% af þykja ; hlutfall -tt - myndar er 76% af þykja miðað við 43% af sækja .  Niðurstöður styðja við kenningu Jóhannesar B. Sigtryggssonar ( 2011 ) sem segir í Málið á Ævisögu Jóns Steingrímssonar að þátíðarmyndir af sækja séu algengastar með -kt - í stofni en -tt - myndir séu miklu algengari af þykja ( Jóhannes B. Sigtryggsson 2011 : 243 ) .  Rithátturinn með -kt - í stofni er hugsanlega undir áhrifum af öðrum beygingarmyndum eða sagnorðum með -k - í stofni , eins og t.d. sækti ( vh. þt. ) af sækja , sókti ( fh. þt. með -kt - í stofni ) , þókti ( fh. þt. með -kt - í stofni ) , eða þekkti ( fh.þt. ) af sagnorði þekkja , þókti ( fh. þt. ) , eins og fjallað var um í undirkafla 3.4 .  Samkvæmt upplýsingum í Bréfasafninu ( Stofnun Árna Magnussonar , Bréfasafn frá 19. öld ) eru flestir bréfritarar með -kt - ritháttinn ættaðir af Norðurlandi eða Norðausturlandi .  Fimm bréfritarar nota -kt - myndir af báðum sögnum í skriftum sínum .  Þeir eru líka frá Norðurlandi og enn áhugaverðara að þeir eru allir konur , nema sá sem upplýsingar vantar um .  Ástæðan gæti gerið að á þessum tíma voru karlar betur menntaðir en konur .  

### essay_id = rit024_0
Á þeim tíma þegar kassettur voru það nýjasta og besta í tungumálakennslu kom út íslenskukennslubók sem ber heitið The pronunciation of modern Icelandic : A brief course for foreign students eftir Ara Pál Kristinsson .  Þar sem titillinn er langur og enskur kalla kennarar oft bókina aðeins „ APK “ .  Í áranna rás , frá fyrstu útgáfu bókarinnar árið 1988 , hefur hún verið endurprentuð margoft , síðast árið 2014 .  Má þess geta að hún er góð og gjarnan notuð í kennslu íslensku sem annars máls .  Í eftirfarandi grein ætla ég að kynna bókina , lýsa henni og meta bæði kosti og lesti hennar .  Þegar nauðsynlegt er mun ég einnig tengja dóm minn við fræðilegt efni .  Bókin sjálf lítur engan veginn aðlaðandi út .  Hún er bara venjuleg kápulaus , svarthvít kilja .  Hvergi í henni finnast myndir .  Er ekki óskiljanlegt að slík bók sé enn seld á 21. öldinni ?  Þrátt fyrir það er stærðin vel valin , frekar hentug fyrir notkun bæði í ( há ) skóla og heima .  Hægt er að skrifa inn í bókina þótt ekki sé mikið pláss fyrir persónulega viðbótarpunkta ; blaðsíður eru troðfullar og er ég hiklaust þeirrar skoðunar að allt of mikið standi á hverri síðu .  Um alla hluti fram er gríðarerfitt að skilja efnið ( framburð íslenskunnar ) út af enskum útskýringum , án nokkurra glósa .  Umbrotið virðist vera að mestu leyti skiljanlegt en stundum ekki ( sjá t.d. bls. 35 ) .  Eftir að hafa lesið formálann , sem er frekar stuttur og eins smáletraður og öll bókin , komu upp nokkrar spurningar hjá mér .  Sjálfur hef ég notað bók þessa sem nemandi en aldrei lesið formálann – sem betur fer .  Ekki skiptir miklu máli að námsbrautin við HÍ beri í millitíðinni annað nafn .  Óskýrt er hvort kennari eigi að kenna með bókinni eða hvort hún sé ætluð til sjálfsnáms .  Hvernig getur bókin „ serve as an introduction for foreign students “ ?  Því er ekki lýst , því miður .  Ari Páll skrifaði að fyrir valinu hafi orðið það sem hefur verið „ problematic for foreigners “ .  En hvað er það ?  Hvaða útlendingar þá ?  Hver er bakgrunnur þeirra ?  Kannski hafa „ vandamálin “ breyst – nú koma erlendir stúdentar frá öllum heimshornum til Íslands og þá læra líka Íslendingar íslensku sem annað mál .  Þótt tekið sé á mállýskum er framburðurinn sem tíðkast í Reykjavík sá sem kenndur er í bókinni .  Engu að síður held ég að allt of mikið sé fyrir byrjendur að læra að mállýskur séu til í íslensku – þær eru örfáar og ekki mikilvægar fyrir samskipti við Íslendinga .  Ari Páll heldur síðan áfram að útskýra hvernig best væri að tileinka sér framburð í íslensku .  Gott sé að lesa , eins og hann stingur upp á að gera , en enn betra væri að hlusta og tala .  Hann fjallar svo áfram um hljóðver .  Þetta er aðferð þar sem einhver sem hefur íslensku að móðurmáli ( hér stendur ekki að um kennara sé að ræða ! )  talar og nemendur endurtaka .  Ljóst er því að kennslan með bókinni fer fram samkvæmt svokallaðri hlusta- og endurtaka-aðferð : kennari örvar , nemendur svara .  Kennarinn útskýrir rétt mál og er þess vegna málfarsleg fyrirmynd .  Hann hefur stjórn á meðan nemendur eru virkir .  Kennslan ætti að fara fram á erlendu máli en ekki hér þar sem erlenda málið væri íslenska og bókin er á ensku .  Nemendur læra , ef kennt væri aðeins með þessari bók , allt of lítinn orðaforða og málfræði aðeins gegnum tilbúnar setningar .  Endurtekningar tryggja að mestu leyti villulaust frálag en eru ekki tengdar raunveruleika nemenda .  Aðferðin kennir einhvers konar hagnýta tungumálakunnáttu , nemendur eiga að hlusta og læra að tala rétt ; þ.e.a.s. framburðurinn , tónfall og áhersla eru í forgrunni .  Með endurtekningum og æfingum í hljóðveri festast formgerðir í minninu .  

### essay_id = rit029_0
Kenningar um ‚ náttúrulegt jafngildi ‘ .  Jafngildi er lykilhugtak í þýðingafræði og er oft notað til að meta hvort þýðing sé góð eða nákvæm með því að bera frumtexta saman við þýðingartexta .  Þótt þýðingar hafi tíðkast lengi , allt frá tímum Alexandríu og sögum af Sjötíumannaþýðingunni fram til okkar daga , er formleg kenning um þýðingafræði sem allir þýðendur eða fræðimenn á sviðinu eru sammála um ekki til .  Í flestum tilvikum vinnur einstakur þýðandi sjálfur og setur fram sína eigin kenningu .  Vandamál koma í ljós þegar um mismundandi aðferðir til þýðingar er að ræða .  Meginumræðan er hvort og hvernig þýðing geti sagt það sama og frumtexti og kemur jafngildi þar við sögu .  Vegna þess að orðið þýðing merkir það að endursegja á öðru máli „ sömu hugsun “ ( Mörður Árnason , 2010 ) , er meginhlutverk þýðinga að koma til skila boðum sem samsvara upphaflegu boðunum .  Í náttúrulegu jafngildi ( natural equivalence ) felst að jafngildi sé til á öllum stigum málsins og sé ekki undir áhrifum áttanna , þ.e. tungumál A  tungumál B = tungumál B  tungumál A , og að þetta gildi sé mögulegt í öllu frá formi ( t.d. tvö orð fyrir tvö orð eða bygging í frumtexta ) til virkni ( Pym , 2014 , bls. 6 ) .  Með náttúrulegu jafngildi er megináhersla lögð á ‚ sama gildi ‘ sem gert er ráð fyrir að sé til milli tungumála og menninga áður en menn hefjast við að þýða , þannig að það skipti ekki máli hvort verið sé að þýða tungumál A yfir á tungumál B eða öfugt , jafnvægi milli tungumálanna sé stöðugt og sama gildi geti fengist í báðar áttir ( Pym , 2014 , bls. 6 ) .  Þótt felist í náttúrulegu jafngildi að jafngildi sé hægt að finna í öllum tungumálum , samkvæmt Pym , neitar það því ekki að mismundandi tungumál virka á mismunandi hátt og skipta veröldinni í mörg mismunandi menningarsvæði ( Pym , 2014 , bls. 19 ) .  Hann taldi að jafngildi fælist ekki í því að segja nákvæmlega hvers konar gildi ætti að vera jafnt heldur í því að sama gildi væri hægt að ná á einhvern hátt eða annan ( Pym , 2014 , bls. 8 ) .  Vinay og Darbelnet eru málvísindamenn af þessu tagi og kynnti Pym í bókinni sinni módel þar sem aðferðum þeirra til að halda náttúrulegu jafngildi var lýst .  Þvert á móti segir í kenningu Eugene A. Nidas að fullkomið samræmi sé ekki til , vegna þess að engin tvö tungumál séu alveg eins og því sé engin eiginleg samsvörun á milli þeirra , það besta sem þýðendur geti unnt sér við sé að finna jafngildi sem kemst næst frumtextanum ( Venuti , 2004 , bls. 126 ) .  Þótt Nida neiti því að eiginlegt jafngildi sé til fjallar kenningin hans um jafngildi í tvenns konar þýðingaraðferðum sem eru mismunandi í grundvallaratriðum : formlegt jafngildi ( formal equivalence ) beinir athygli að boðunum sjálfum en áhrifajafngildi ( dynamic equivalence ) beinir athygli að viðbrögðum viðtakanda þýðingartexta .  Einnig verður hér vikið að kenningu Danica Seleskovitch sem er kynnt í bók Pym og vandræðunum sem koma fram þegar við metum slíkar kenningar .  Í kenningu Seleskovitch er hugtakið ‚ skilningskenning  ‘ ( theory of sense ) kynnt til sögunnar sem gerð verður nánari grein fyrir seinna .  Kenning Vinay og Darbelnet .  Vinay og Darbelnet eru franskir málvísindamenn sem mynduðu sér hagnýtt módel eða aðferðir með þýðingareynslu sinni .  Þeir töldu að náttúrulegt jafngildi væri ekki alltaf augljóst og einnig væru tungumál full af falsvinum ( false friends ) þ.e. að „ sama “ orð í einu tungumáli geti haft allt aðra merkingu í öðru , t.d. ‚ kind ‘ sem er lýsingarorð á ensku og merkir ‚ góður , blíður ‘ en er nafnorð á íslensku sem merkir ‚ ær ‘ , svo nota þyrfti tiltekna aðferð til að yfirvinna slík vandræði .  Með öðrum orðum virðist að Vinay og Darbelnet hafi talið að alltaf væri hægt að þýða með því að nota réttar aðferðir , þótt málkerfi og menning frumtexta og marktexta væru ólík , sem endurspeglar kjarna náttúrulegs jafngildis , að jafnvægi eða jafngildi milli frumtexta og marktexta sé alltaf til .  Sjö aðferðir voru kynntar í kenningu Vinay og Darbelnet til að viðhalda jafngildi : tökuorð ( loan ) , tökuþýðing ( calque ) , orðrétt þýðing ( literal translation ) , orðaskipti ( transposition ) , merkingartilfærsla ( modulation ) , jafngildi ( equivalence ) og aðlögun ( adaptation ) .  Aðferðirnar verða flóknari niður með röðinni , t.d. eru fyrstu þrjár aðferðirnar beinar aðferðir og því fyrstu aðferðirnar sem þýðendur reyna þar sem í flestum tilvikum eru þegar til orð í markmálinu sem samsvara orðum frumtexta þannig að þýðendur þurfa ekki að gera nokkra tilraun til að koma boðunum til skila .  Ef beinu aðferðirnar ganga ekki snúa þýðendur sér til flóknari aðferðanna , þar sem þýðendur hafa mörgum möguleikum úr að velja sem krefja hæfileika þýðanda til hins ýtrasta .  Meðal óbeinu aðferðanna eru orðaskipti og merkingartilfærsla miklu áhugaverðari fyrir málvísindamönnum ( Pym , 2014 , bls. 13 ) .  Í orðaskiptum er orði úr einum flokki skipt út fyrir orð úr öðrum flokki án þess að merking breytist , en í merkingartilfærslu skiptir þýðandi um sjónarhorn og leggur áherslu á annað en í frumtextanum ( Magnea J. Matthíasdóttir , 2015 ) .  Hinar tvær aðferðirnar eru frekar menningarbundnar eða vinna með hugtök sem eiga sér enga samsvörun í þýðingarmáli , og eru því miklu flóknari í þýðingu , t.d hugtök sem tengjast matargerð , trú , mannanöfnum , götuheitum , örnefnum o.s.frv. ; sem betur fer eru nú til formlegar reglur um þýðingu mannanafna , trúa og örnefna , þótt þýðing matargerðar sé stundum enn þá óskýr .  Í kenningu Vinay og Darbelnet eru það þýðendur sem hafa stjórn á hvernig þýðing skuli vera og hvaða aðferð eigi að nota .  Mótrök gegn þessari kenningu eru tvenns konar : annars vegar ofaukið eðli flokkunar og hins vegar gagnsleysi þegar um þýðingu milli mismunandi málkerfa er að ræða ( Pym , 2014 , bls. 16 ) .  Sagt er að flokkuninni sé ofaukið vegna þess að oft getur sama jafngildissamband verið útskýrt með nokkrum aðferðum en stundum tilheyrir jafngildissamband engum aðferðum undir þessari flokkun .  Enn fremur eru flestar aðferðir þessar gagnslausar þegar þýðendur reyna að þýða milli evrópsks tungumáls og austurlensks tungumáls , vegna þess að tungumál eins og kínverska og japanska hafa ekki nákvæmt setningasamband eins og germönsk tungumál . T.d. fallbeygjast orð aldrei í kínversku og er kynjamunur ( karlkyn , kvenkyn og hvorugkyn ) ekki til , nema þegar um þriðju persónu fornöfn er að ræða ( 他kk. ， 她kvk. og 它hk. ) .  Kenning Eugene A. Nidas .  Eugene A. Nida er bandarískur biblíu- og þýðingafræðingur og kenningin hans er sem sagt mjög vinsæl í vestrænum þýðingaheimi .  Hann „ átti stærstan þátt í að koma hugtakinu ‚ jafngildi ‘ í víðtæka notkun “ ( Ástráður Eysteinsson , 1996 , bls. 89 ) .  Hann er sammála því að engin tvö tungumál séu alveg eins og því sé nákvæmt samsvarandi jafngildi ekki til , þannig að það besta sem þýðendur geti gert sé að finna það jafngildi sem kemst næst merkingu eða boðum frumtextans .  Nida kynnti tvenns konar jafngildi af þessu tagi : formlegt jafngildi ( formal equivalence eða formal correspondence ) og áhrifajafngildi ( dynamic equivalence ) .  Nida ræðir í bókinni um þrjá meginþætti sem geta útskýrt mismun í þýðingu og einnig haft áhrif á hvers konar jafngildi þýðendur nota .  Þeir eru 1 ) eðli boðs ; 2 ) tilgangur þýðanda ; og 3 ) mismunandi viðtakendur ( Venuti , 2004 , bls. 127 ) .  

### essay_id = rit029_1
Fyrst og fremst þá er mismunur á eðli milli boða : sum boð leggja áherslu á form en önnur á inntak .  Þýðing ljóða hefur stöðugt verið vandamál fyrir þýðendur vegna þess að oft er erfitt að halda bæði formi og inntaki þótt form sé næstum alltaf mikilvægt í ljóðum og tilfinningar eða andi ljóðs liggi í inntaki þess .  Þess vegna reyna þýðendur oft í þýðingu ljóðs að fullnægja formi meira en inntaki þess .  Samt sem áður er áhersla oft lögð á inntak frekar en form við þýðingu annarra bókmennta .  Enn fremur er oft gert ráð fyrir að tilgangur þýðenda sé svipaður , að koma til skila upplýsingum frumtexta , en í rauninni getur tilgangur verið miklu flóknari , t.d. reyna sumir þýðendur að leggja áherslu á tiltekna hegðun með því að þýða efni af ákveðnu tagi .  Meira að segja eiga viðtakendur líka þátt í vali á orðum marktexta og formi þýðingar , t.d. ef viðtakendur þýðingartexta eru börn . Þá skiptir meira máli að koma boðum til skila en að halda formi og því betra að nota áhrifajafngildi .  Nida taldi að formlegt jafngildi og áhrifajafngildi væru mismunandi í grundvallaratriðum .  Með formlegu jafngildi er lögð megináhersla á frumtexta og þýðendur af þessu tagi reyna að varðveita setningafræðilega og merkingarlega þætti frumtexta , stíl og form , t.d. nafnorð fyrir nafnorð , form orðasambands og setninga , o.s.frv .  Má kalla þessa aðferð orðrétta þýðingaraðferð , t.d. við þýðingu orðatiltækis er með þessari aðferð reynt að þýða það orðrétt þannig að viðtakendur þýðingartexta geti séð eða skynjað hvernig orð eru notuð til að sýna menningu , vegna þess að stundum eru slík orðatiltæki aðeins gild í frummáli eða menningu og geta ekki verið sýnd öðruvísi .  Á hinn bóginn getur marktexti af þessu tagi verið óskiljanlegur og jafnvel móðgandi eða ósmekklegur ( Magnea J. Matthíasdóttir , 2015 ) . Þá þarf að bæta við einhvers konar skýringum til að útskýra merkingu eða hlutverk textans .  Með áhrifajafngildi er athygli meira beint til viðbragða viðtakenda en til frumtexta , þótt þýðing þurfi að endurspegla inntak og merkingu frumtexta .  Nida skilgreinir hugtakið ‚ áhrifajafngildi ‘ sem „ náttúrulegt jafngildi sem kemst næst frumtextanum “ , þar sem þrjú meginatriði koma til greina : jafngildi ( áhersla er lögð á frumtexta ) , náttúrulegt ( áhersla er lögð á marktexta ) og næst ( frumtexti er borinn saman við marktexta ) ( Venuti , 2004 , bls. 136 ) .  Meðal þeirra er náttúrulegur þýðingartexti kjarni í kenningu þessari .  Nina taldi að til að halda þýðingartexta náttúrulegum þurfi þýðendur að búa yfir mjög góðri kunnáttu bæði í frummáli og markmáli , þannig að þeir skilji meira eða minna hvernig viðtekandur frumtextans skynji hann og reyni þá að skapa sömu viðbrögð hjá viðtakendum þýðingartextans .  Gagnrýni á kenningu Nidas segir að formlegt jafngildi og áhrifajafngildi geti farið út í öfgar þannig að t.d. með formlegu jafngildi verði þýðingartextinn óskiljanlegur og jafnvel ósmekklegur ; þýðendur þurfa þá að setja inn skýringar svo lesendur skilji boðin fullkomlega .  Þess vegna taldi hann að undanfarin 50 ár hafi hneigð málvísindamanna og þýðingafræðinga snúist frá formlegu jafngildi til áhrifajafngildis .  Kenningar Danica Seleskovitch .  Kenningar um náttúrulegt jafngildi gera ráð fyrir því að einhver hugsun eða veruleiki sé til utan allra tungumála sem við getum haft til viðmiðunar við þýðingu milli tveggja mála , sem er kynnt í bók Pyms sem hin þriðja samanburðareining  ( Pym , 2014 , bls. 17 ) , þ.e. þegar þýðendur undirbúa sig fyrir að þýða byrja þeir fyrst á því að tengja frumtexta við samanburðareininguna og fara síðan að finna samsvarandi orð í markmáli .  Kenning Seleskovitch er frægasta kenningin af þessu tagi .  Seleskovitch taldi að þýðing væri náttúruleg þegar þýðanda tækist að gleyma formi eða efnislegri byggingu frumtexta og ‚ hlusta á anda ‘ frumtextans , vegna þess að slíka skynjun væri hægt að tjá á öllum tungumálum ( Pym , 2014 , bls. 17 ) .  Seleskovitch hvetur þýðendur til að hugsa ekki of mikið um form frumtexta en frekar um inntak eða merkingu hans .  Meginvandamál þessarar kenningar er að frekar erfitt er að sýna fram á hvort slík tilfinning sé til og er heldur ekki hægt að skilgreina hana , þannig að erfitt verður fyrir aðra þýðendur að nota kenninguna .  Hún er í mótsögn við samanburðaraðferðir sem eru miklu algengari hjá málvísindamönnum , þar sem form tveggja tungumála er borið saman .  Auk þess taldi Pym að forsendurnar fyrir jafngildissambandinu sem Koller leggur til tilheyri flokki náttúrulegs jafngildis , vegna þess að megináherslan í kenningu hans er á eðli frumtexta sem hefur ávallt áhrif á hvaða aðferð þýðendur nota ( Pym , 2014 , bls. 17 ) .  Forsendurnar eru viðfangsefni verksins ( denotative ) , orðalag ( connotative ) , texta- og málvenjur ( text-normative ) , áhrif á viðtakanda ( pragmatic ) , sem er í samræmi við áhrifajafngildi Nidas , og form textans ( formal ) ( Magnea J. Matthíasdóttir , 2015 ) .  Niðurstöður og lokaorð .  Vinay og Darbelnet leggja í kenningu sinni áherslu á hagnýtar aðferðir sem þýðendur gætu notað í daglegu þýðingalífi þegar náttúrulegt jafngildi er ekki til eða ekki sérlega augljóst .  Þeir kynntu sjö mismunandi aðferðir sem henta mismunandi vettvangi og er hver aðferð flóknari niður röðina , t.d. byrjar þýðandi oft með orðréttri þýðingaraðferð en ef hún gengur ekki þá getur þýðandi snúið sér upp eða niður til að finna réttari þýðingu .  Orðrétt þýðing getur verið nothæf í flestum tilvikum og þegar tungumál nota sama eða náin málkerfi , þótt í sumum tilvikum geti tungumál af sama málkerfi innihaldið falsvini , þ.e. „ sama “ orð í einu tungumáli getur haft allt aðra merkingu í öðru .  Einnig má einungis nota tökuorð þegar náttúrulegt jafngildi er útilokað .  Sumir þýðingafræðingar töldu aðferðunum í þessari kenningu ofaukið vegna þess að oft getur sama jafngildissamband verið útskýrt með nokkrum aðferðum en stundum tilheyrir jafngildissamband engum aðferðum í þessari flokkun . Auk þess er þessi kenning ekki hagnýt þegar um tungumál af mismunandi málkerfum er að ræða , vegna þess að í kenningunni er áhersla lögð á samanburðarrannsóknir en ekki er hægt að bera saman tungumál af mismunandi málkerfum .  Kenning Nidas fjallar um tvenns konar jafngildi : formlegt jafngildi og áhrifajafngildi .  Formlegt jafngildi felst í því að leggja áherslu á frumtexta , bæði í formi og merkingu .  Í þessu jafngildi eru setningafræðileg og merkingarleg einkenni frumtextans , form og stíll frumtexta , oft varðveitt , þótt þýðingartextinn geti stundum verið óskiljanlegur og jafnvel ósmekklegur vegna þess .  Samt sem áður er þetta jafngildi stundum æskilegt þegar áhersla er lögð á menningu sem getur aðeins verið útskýrð í samhengi frummáls .  Þvert á móti er megináhersla í áhrifajafngildi á viðtakendum og viðbrögðum þeirra .  Með áhrifajafngildi reyna þýðendur að endurvekja upprunaleg viðbrögð við frumverkinu hjá viðtakendum þýðingartexta , og er sagt að það hafi verið miklu vinsælla en formlegt jafngildi undanfarin ár .  Kenning Seleskovitch felst í því að gera ráð fyrir því að utan allra tungumála sé til einhver hugsun eða veruleiki ( t.d. boð , virkni eða viðmiðun ) sem hafi eitthvað sameiginlegt sem tvö tungumál geta vísað til .  Seleskovitch hvetur þýðendur til að reyna að leggja til hliðar öll form eða málfræðilega byggingu frumtextans og ‚ hlusta á ‘ eða skynja þetta boð eða tilvísun og draga úr því réttari þýðingu , þótt oft geti verið erfitt að setja þessa kenningu fram sem formlega kenningu vegna þess að það er næstum útilokað að sýna fram á þessa tilfinningu eða tilvísun .  

### essay_id = rit030_0
Það þarf tvo til að sinna flutningi og samsetningu á PAX-fataskápum .  Um málnotkun í IKEA-bæklingi .  Í þessari ritgerð mun ég skoða notkun tungumálsins í IKEA-bæklingi sem barst heimilum landsins inn um bréfalúguna ókeypis .  Auglýsingarnar eru sérsniðnar að svefnherbergjum .  Mig langar að einbeita mér að setningum sem tala til fólks eða um fólk og hvort formlegs eða merkingarlegs samræmis sé gætt .  Ég mun gefa yfirlit yfir kynjakerfi íslenskunnar og stutt innlit inn í auglýsingatexta og af hverju mér þykir áhugavert að skoða þá .  Orðið kyn er bæði notað yfir málfræðilegt og líffræðilegt hugtak .  Í þessari ritgerð ætla ég að einbeita mér að málfræðilegu hugtaki .  Þess ber þó að geta að það getur verið erfitt að aðskilja hugtökin því málfræðilegt kyn getur jú vísað til lifandi veru með líffræðilegt kyn .  Íslenska sem indóevrópskt tungumál .  Íslenska er indóevrópskt tungumál með u.þ.b. 340.000 málnotendur .  Íslenskan hefur breyst lítillega frá forníslensku og sérstaklega hefur kynjakerfið lítið breyst og er svipað því sem fyrir fannst í forngermönskum málum .  Íslenskan hefur þrjú kyn : karlkyn , kvenkyn og hvorugkyn .  Eins og samþykkt er í indóevrópskum fræðum hefur kvenkynið orðið til úr hvorugkyni , sem þýðir að upprunalega var einungis til samkyn ( lat. genus commune , yfir lifandi verur ) og hvorugkyn ( lat. genus neutrum , yfir hluti eða hugtök ) .  Samkynið gerði engan greinarmun á líffræðilegum kynjum .  Leifar af því má enn sjá í nútímamáli sumra indóevrópskra tungumála , einkum íslensku .  Það er sem dæmi enginn beygingarfræðilegur munur á frændsemsiorðunum faðir og móðir , þau tilheyrðu upprunalega samkyni .  Jón Axel Harðarsson skrifar um aðgreiningu kvenkyns og hvorugkyns : „ Það sem olli því að þessi tvö kyn greindust í sundur var að orð sem mynduð voru með [...] [ ákveðnum ] viðskeytum og táknuðu kvenverur löguðu sig að miklu leyti að beygingu samkynsorða .  Þau tóku upp endinguna -m í þolfalli eintölu svo og fleirtölubeygingu [...] .  Í kjölfar þessarar þróunar tóku öll orð sem höfðu sömu viðskeyti og áðurnefnd kvenkynsorð upp beygingu þeirra , hver svo sem merking þeirra var [...] . “  Í sumum indóevrópskum málum má einnig finna kynin þrjú : karlkyn , hvorugkyn og kvenkyn .  Nöfnin vísa í tengsl málfræðilegs og líffræðilegs kyns .  Málfræðilegum kynjum voru gefin þessi heiti þar sem flest nafnorð , sem tilheyrðu málfræðilegum flokki ( = kyn ) , táknuðu ýmist karlverur , kvenverur eða hluti og hugtök .  Annars tengist formdeild kyns ekki líffræðilegu kyni , en málfræðilegt kyn er mikilvægt til að skilja sambeygingu ( lat. congruentia ) í tungumálum – þar sem kyn lýsingarorða og fornafna laga sig að kyni nafnorða sem þau vísa til .  Corbett kallar þetta agreement eða samræmi , og er samræmi sérstaklega mikilvægt til að komast að því hversu mörg kyn eru í tilteknu tungumáli .  Málfræðilegt kyn var lítið rannsakað fram til ársins 2001 .  Það er minnst á það í handbókum en þó einungis í lýsingum á kynskiptri beygingu .  Í Íslenskri málfræði handa grunnskólum og framhaldsskólum eftir Björn Guðfinnsson er til dæmis aðeins þetta haft um kyn í allri bókinni : „ Nokkur einkenni orða . [...]  Kynin eru þrjú , karlkyn , kvenkyn og hvorugkyn .  Um karlkynsorð getum við sagt hann ( þeir ) , um kvenkynsorð hún ( þær ) , það ( þau ) um hvorugkynsorð . “  1.1 Kyn orðanna .  Orð sem samræmast geta verið mismunandi milli tungumála , en á íslensku samræmast mörg orð .  Í íslensku má sjá að kyn nafnorða er orðasafnsþáttur , sem þýðir að upplýsingar um kyn orðsins séu geymdar með orðinu sjálfu .  Það er umdeilt hvernig kyn orðanna lærist , því það er merkilegt að sjá að fólk gerir nánast engin mistök á notkun kynjanna í móðurmáli sínu .  Samkvæmt Corbett bendir það til þess að kyn orðanna sé ekki lært úr bókum eða hreinlega með minni , heldur fylgi það kerfisreglum .  Þessar reglur kallar Corbett assignment systems , kynjaútdeilingar .  Kynjaútdeilingar kunna að stafa af tveimur flokkum og er hægt að deila tungumálum niður á flokkana en mörg tungumál , eins og íslenska , eru með blandað kerfi .  Annars vegar ræðst kyn orðanna af merkingarkjarna og hins vegar af formi .  Í íslensku er merkingarkjarni þannig að flest orð sem tákna karlkyns verur ( bróðir , faðir , maður , björn ) eru í málfræðilegu karlkyni og flest orð sem tákna kvenkyns verur ( systir , móðir , kona , birna ) eru í málfræðilegu kvenkyni .  Í íslenskunni skiptir formgerð þó einnig máli og þá sérstaklega rótargerð orðanna .  Það þýðir að fólk nær að gefa bullorðum ( orð sem eru ekki til í tungumáli og þýða ekkert , svo sem dári , fóra , groð ) kyn þrátt fyrir að enga líffræðilega tengingu sé að finna , eins og Þórbjörg Þórðardóttir sýndi fram á í rannsókn sinni .  Slík skipting kallast orðhlutahljóðkerfislegir þættir , sem þýðir samspil orðhlutafræði ( þ.e.a.s. orðmyndunar- og beygingarfræði ) og hljóðkerfisfræði .  Orð sem ekki eru nafnorð hafa ekki orðasafnsþátt og geyma engar kynjaupplýsingar í sjálfum sér og taka kyn eftir nafnorði sem þau vísa í eða fylgja eftir .  

### essay_id = rit031_2
Þorbjörg skrifar að orðið dári hafi hlotið einróma karlkyn .  Hins vegar sagði meirihluti þátttakenda að míki væri hvorugkynsorð , eins og t.d. ríki .  Sum völdu einnig kvenkyn , sbr. endingarlaus orð í nefnifalli eins og sýki .  Allt saman bendir þetta til þess að rótagerð skipti máli í kynjaútdeilingu í íslensku og einskorðast það ekki einungis við beygingarflokka .  Mig langaði að skrifa aðeins um hvernig ung börn læra tungumál og frá hvaða tímapunkti þau geta haldið utan um kynjakerfi .  Það hefur reynst mér erfitt að finna góða grein um það .  Mig langar að nefna hér það sem hefur verið skrifað um kynjun sem ekki tilheyrir tungumálinu .  Eins og kom fram í fyrri tíma Helgu Hilmisdóttur , þá á fólk erfitt með að tala við og um fólk þegar það veit ekki kynið .  Kynjagreining er því bæði merkingabær ( gefur upplýsingar til að skilja söguna betur ) og kerfislæg ( svo að tilvísun í persónuna geti fylgt ) .  Eins og Klein , sem var nefnd í tímanum , sagði er kyn oft nefnt í upphafi sögunnar , þrátt fyrir að það sé ekki nauðsynlegur hluti af sögunni , til að hjálpa hlustandanum við tilvísanir seinna í sögunni .  Hér ber að spyrja hvort málfræðilegt kyn og menningarlegt kyn sé hægt að aðskilja , því svipaða sögu beri að segja frá ófæddum börnum .  Það er að verða meiri og meiri hefð fyrir því að halda kynjapartý , þar sem hátíðlega er skorið í köku eða sprengt blöðru með bláu eða bleiku kremi eða skrautpappír , til að komast að kyni fóstursins .  Eftir hátíðarhöldin getur fólk loksins notað hún eða hann til að tala um ófædda barnið í staðinn fyrir óvissuna eða „ það “ .  Penelope Eckert og Sally McConnell-Ginnet sýna hvernig börnin læra um leið og þau fæðast að tilheyra sínu kyni .  Hvernig fólk umgengst nýfædd börn og hvaða gjafir eru keyptar handa þeim ræðst oft af kyninu – fataval , litaval , dótaval , nöfn – allt saman eru þetta handahófskennd tákn sem hafa verið tengd við ákveðið líffræðilegt kyn .  Eckert og McConnel-Ginnet skrifa að það að vera strákur eða stelpa sé ekki stöðugt ástand , heldur frekar áframhaldandi frammistaða .  Rannsókn eftir Condry og Condry hefur sýnt fram á það að kyn barnsins getur haft áhrif á viðtökur fullorðinna .  Sami grátur heyrðist sem reiði í börnum sem fullorðnir héldu að væru strákabörn en sem hræðsla eða kvartandi í stelpubörnum .  Að sama leyti hélt fólk því fram að sama barnið væri stærra þegar þau héldu að það væri strákur en fíngerðara þegar þau héldu að það væri stelpa .  Önnur áhugaverð staða er rödd barna .  Börn á aldrinum fjögurra til fimm ára byrja að laga röddina sína að venjum síns kyns , þrátt fyrir að líffræðilegar forsendur barnanna séu eins .  Strákar lækka röddina sína en stelpur hækka röddina sína .  Mér finnst áhugavert að sonurinn minn ( þriggja ára , með þýsku og íslensku sem móðurmál ) geri ekki kynjamun og virðist ekki hafa tök á kynjakerfum hvorki íslensku né þýsku .  Hann spyr pabba sinn hvort að hann sé „ svöng “ eða „ glöð “ og hann biður mig um að hringja í „ hann “ ömmu .  Mig langar að nefna rannsóknina hennar Þorbjargar um skammtímaminni í þessu samhengi – getur hún kannski gefið vísbendingar um af hverju ung börn nota kynin enn vitlaust ?  Þorbjörg skoðaði eftir Badecker & Kuminiak hvernig „ [...] aðdráttarvillur í samræmi ( e. agreement attraction errors ) benda til þess að endurheimt úr vinnsluminni sem byggir á vísbendingum ( e. cue-based retrieval ) sé lykilatriði í framköllun samræmis . “  Þó að hún bendi ekki á svoleiðis samhengi þá væri kannski áhugavert að skoða það í framtíðinni .  Skýrsla um tíma nr. 10 , 19.3.2019 .  Gestur : Þorgerður Jennýardóttir Einarsdóttir .  Mér fannst tíminn hennar Þorgerðar mjög áhugaverður og fróðlegur .  Mig langar fyrst að ræða seinni hluta tímans , þegar við ræddum um málefni kynsegin og transfólks .  Mig langar að benda aftur á umræðuna sem ég tók í síðustu skýrslu um kynjapartíin vinsælu .  Amber Leventry er trans foreldri og bendir í greininni sinni á ýmisleg atriði sem fara á mis í slíkum veisluhöldum .  Flestir virðast gleyma því að kynvitund og líkamlegt kyn kunni að vera eins en svo þurfi það alls ekki að vera hjá öllum .  Hún bendir á það að foreldrar upplýsa heiminn ekki um kyn barnsins , einungis um líffræðilegt kyn þess .  Það að vita kyn barnsins ætti að vera barnsins val , þegar það getur tjáð sig sjálft um það .  Þangað til verður að duga að vita um líffræðilegt kyn þess .  Einnig verður að hafa í huga að börn kunna að hafa óskilgreind einkenni líffræðilegs kyns við fæðingu og kallast þá intersex .  Eins og Þorgerður bendir á þá er staða transfólks á Íslandi undir forræði annarra , nánar tiltekið teymis landspítala sem samanstendur af geðlæknum , innkirtlasérfræðingum og sálfræðingum .  Og svo kemur að tungumáli .  Þegar transfólk vill skipta um nafn þá er það háð meðferð læknateymis , sem transfólk virðist mishrifið af .  Mannanöfn á Íslandi er heitt umræðuefni eins og annað sem viðkemur tungumáli .  Eins og Þorgerður skrifar er íslenska tungan mjög samofin sjálfsmynd þjóðarinnar .  Mig langar hér að nefna Sigurð Nordal sem ég tók fyrir á síðasta misseri í öðru samhengi , íslenskur fræðimaður , rithöfundur og skáld sem sagði um sjálfstæði Íslands árið 1941 : „ Vér Íslendingar njótum þeirrar sérstöðu að vera minnsta menningarþjóð veraldar , sem er algjörlega sjálfstæð .  Á öllum hnettinum er ekkert sambærilegt dæmi þess , að svo fámenn þjóð hafi færst annað eins í fang , bæði um pólitískt , fjárhagslegt og menningarlegt sjálfstæði .  

### essay_id = rit032
Skýrsla um tíma nr. 2 , 19.1.2019 .  Ég geri mér grein fyrir að skýrslurnar mínar hoppa á milli kennslustunda og vona ég innilega að það sé vel séð .  Ég nýti mér kennslustundirnar sem efnivið til innblásturs og skrifa skýrslurnar meira í þeim anda , frekar en að fjalla einungis um kennsluefnið hverju sinni .  Mig langar í þessari skýrslu að fara nánar út í notkun eintöluorða – hvernig fólk er ávarpað og kallað mennskt , því mér þykir það áhugavert .  Ég mun að auki nefna tvö dæmi úr bók Curzan sem mér þótti verulega áhugaverð .  Orðið maður er orð sem á sér langa sögu í íslensku .  Orðið hefur alla tíð frá forníslensku merkt bæði manneskja og karlmaður .  Arnfríður Guðmundsdóttir sýnir hvernig það getur verið verulega flókið , hún spyr : „ Eru konur menn [ í Biblíunni ] ? “  Svarið við því er : stundum , stundum ekki .  Hún nefnir ýmsa texta úr sköpunarsögunni en það sem mér þótti áhugaverðast er texti sem er notaður í hjónavígslum og á þá að vísa til tveggja manneskja , karlmanns og karlmanns , karlmanns og konu eða tveggja kvenna .  Textinn er úr Matteusarguðspjalli og hljómar svo : Fyrir því skal maður ( anþropos ) yfirgefa föður og móður og bindast konu sinni , og þau tvö skulu verða einn maður ( eis sarka mian ) ( Mt 19.5 ) .  Ég les ekki grísku en maður sér auðveldlega að hér er verið að þýða tvö mismunandi hugtök af orðinu maður á íslensku .  Eins og Arnfríður nefnir er þessi texti notaður í flestöllum hjónavígslum „ [...] þar sem orðið maður er notað í tvennskonar merkingu í einni og sömu setningunni .  Í fyrra skiptið er konan ekki maður , en í seinna skiptið er konan maður . [...]  Við stöndum því frammi fyrir þeirri spurningu hvort við viljum sætta okkur við þessa tvíræðni , þar sem stundum er alls ekki ljóst hver merking orðsins maður er , eða kalla eftir endurskoðun á notkun þess .  Ef við viljum ekki sætta okkur við þessa tvíræðni , þá er um tvo kosti að ræða , þ.e. að orðið sé notað sem samheiti yfir öll kynin , eða þá að orðið sé notað alfarið um karlmanninn . “  Hún nefnir einnig sérstaklega samsettu orðin , mannlegt , manngildi og mannréttindi .  En maður getur einnig vera notað sem fornafn bæði í almennri merkingu og sem ígildi fyrstu persónu og þá í sértækri merkingu .  Dæmi eru Maður á alltaf að spenna beltið áður en maður keyrir af stað .  Það er bara ráðist á mann !  Orðið manneskja er hins vegar nokkurs konar mótvægi við orðið maður , því það merkir bæði almennt maður ( karl eða kona ) og svo kvenmann .  Svo hefur það einnig úreltu merkinguna „ manneðli “ .  Í tímanum bárum við orðin saman bæði við norrænu málin og þýsku .  Mig langar til þess að bæta tékknesku við .  Mín persónulega reynsla af því tungumáli er sú að þrátt fyrir að tungumálið sé kynjað niður í smæstu atriði mismunar það samt ekki fólki ( þar sem að það eru jafnmörg dæmi um málfræðileg kyn og raunkyn stangast það á í karlkyns og kvenkyns tilfellum ) .  Á tékknesku eru mörg orð til sem gefa ekki til kynna af hvaða kyni viðkomandi er ( e. epicene ) en kalla eftir málfræðilegu kyni .  Þessi orð ( eins og fólk , snillingur , foreldri , borgari og persóna ) kalla ýmist eftir málfræðilegu karlkyni eða kvenkynsformum .  En eins og hún nefndi áður þá eru mörg orð sem eru ókyngreind þrátt fyrir málfræðilega kynið sem þau kalla eftir .  Čmerková nefnir samt undir lokin að ákveðin vitundarvakning sé í gangi og að það geti vel verið að málfræðingar fari í endurskoðun : „ [...] the interpretation of unmarkedness of masculine terms and the proportion of „ marked “ ( male-specific ) and unmarked ( generic ) readings og masculines in various types of texts . “  Mig langar að bæta við að í fleirtölu er karlkynsformið þrátt fyrir allt alltaf ráðandi um leið og einn karlmaður er með í hópi kvenmanna og kvenkynsformið er einungis notað þegar bara kvenmenn eru í ákveðnum hóp .  Hins vegar skiptir engu máli hversu margar konur eru í hópi , karlkynsformið í fleirtölu er ávallt ráðandi .  Mig langar til að nefna tvö dæmi úr bók Anne Curzan , Gender Shifts in the History of English , því að mér þykir áhugavert hvernig karlkyns orðið hefur fengið allt aðra merkingu í gegnum árin heldur en andstaða þess , kvenkyns útgáfan .  Eins og hún segir , þá breytist merking orða oft í gegnum árin .  Dæmi um svoleiðis par voru orðin bachelor og spinster , sem bæði merktu ógift fólk .  En eins og Curzan nefnir : „ [ m ] any feminists argue that even these „ more semantically symmetrical “ pairings are often not symmetrical : for example , man is still often used as a generic ( even if it is not necessarily interpreted this way ) , and spinster carries negative connotations that are foreign to bachelor . “  Eftir að ég las þessar setningar þá hugsaði ég með mér : hvernig kæmi út að kalla vinsælu bandarísku sjónvarpsþættina ekki „ nýyrðinu “ bachelorette heldur eitthvað annað , t.d. spinster ?  En orðið spinster hefur neikvæða merkingu svo það kom varla annað til greina en að nota annað orð .  Orðið bachelorette var fyrst notað upp úr lokum 19. aldar , orðið bachelor þekktist fyrst á 13. öld .  Áður þekktist einnig orðið bachelor-girl sem bendir til þess að orðið spinster hafi lengi vel ekki þjónað sínum tilgangi .  Anne Curzan dregur svo eftirfarandi ályktun : „ [ i ] n sum , the histories of the words spinster and bachelor confirm the often noted tendency of words for women to take on more negative connotations or denotations than parallel words for men .  Til að snúa okkur að íslensku er vert að skoða grein Guðrúnar Þórhallsdóttur , þar sem hún skoðar sögu og þýðingu orðanna gleðimaður og gleðikona .  Þar dregur hún eftirfarandi ályktarnir : orðið gleðimaður hefur ekki alltaf verið notað sem hrósyrði og orðið gleðikona ekki alltaf sem skammaryrði .  Upprunalega var orðið gleðikona hliðstæða orðsins gleðimaður og merkti „ fjörug kona “ .  „ Merkingarskýringar orðabóka hafa ef til vill ýtt undir óánægju sumra kvenna með merkingarmun orðanna gleðimaður og gleðikona .  Þær má nefnilega túlka þannig að orðið gleðimaður hafi átt við um eftirsótta og jafnvel aðdáunarverða manngerð , karlmann sem er hrókur alls fagnaðar , en orðið gleðikona hafi einungis haft niðrandi merkingu sem sé afsprengi hugsunarháttar feðraveldis .  Eins og fram hefur komið er þetta ekki alls kostar rétt og önnur hlið á sögu orðsins gleðikona , eðli skrauthvarfa , er yfirleitt ekki nefnd þegar merking orðanna gleðimaður og gleðikona er borin saman .  Skrauthvörf felast í því að velja fallegt og kurteislegt orð um fyrirbæri sem mælandanum þykir ekki við hæfi að nefna sínu venjulegu nafni . [...]  Hins vegar er því ekki að neita að afstaða samfélagsins til skemmtana kvenna og vændis hefur valdið því að merkingarbreytingarnar frá „ fjörug kona , kona gefin fyrir skemmtarnir “ til „ lauslætisdrós “ og „ vændiskona “ flokkast sem niðrun og orðið gleðikona hefur jafnvel orðið að skammayrði . “  Að lokum langar mig til þess að nefna orðið guy sem ég hef sjálf oft notað til að ávarpa kynblandaðan hóp á ensku án þess að hugsa mig tvisvar um .  Orðið er upprunnið úr eftirlíkingu af Guy Fawkes og breyttist svo í „ grotesquely or poorly dressed person “ .  Orðið er áhugavert að því leyti að það virðist vera eitt af fáum orðum sem er „ algilt “ ( e. generic ) .  Anne Curzan nefnir margt áhugavert sem mig langar að benda á í eftirfandi samantekt .  Í öllu þessu langar mig að benda á það að gleyma því ekki að við erum öll eins – fyrir utan það sem samfélagið hefur kennt okkur um okkur sjálf , eins og nýútkomin bók eftir taugasérfræðing útskýrir .  Skýrsla nr. 3 um tíma nr. 5 , 12. febrúar .  Mér fannst umræðan um mál allra kynja mjög áhugaverð , einkum vegna þess að það snertir eflaust marga sem trúa á biblíuna sem heilagt rit .  Einnig þótti mér áhugavert að sjá hversu fast málfræðingar stóðu ( eða standa ? ) á sínum skoðunum .  Til þess að bæta við stuttri forsögu þá gaf Kvennakirkjan undir stjórn séra Auðar Eirar Vilhjálmsdóttur út ritið Vinkonur og vinir Jesú árið 1999 til þess að benda á karllægt mál biblíunnar .  Kynjakerfið í grísku og íslensku er svipað , nema að í grísku er karlkynsformið einnig notað yfir kynblandaðan hóp .  Á íslensku stendur þau voru bæði réttlát fyrir Guði ( um Sakaría og Elísabetu ) og Sælir eru þeir sem hungrar þegar ekki er vitað hverjir þeir ( eða þau ) eru .  Ég minntist áður á texta Arnfríðar Guðmundsdóttur þar sem hún spyr hvort konur séu menn og svarið var stundum já og stundum ekki , sérstaklega hvað varðar textana í biblíunni .  Biblían er sérstaklega áhugavert rit að skoða þar sem að hún er talin heilög og afleiðingar af sögum í henni hafa áhrif á dagsdaglega hegðun fólks .  „ Bandaríski guðfræðingurinn Elizabeth Johnson hefur t.d. bent á mikilvægi þess að orðið homo er í játningunni notað um holdtekninguna , þar sem Kristur tók á sig mannlegt , en ekki bara karlmannlegt , hold .  Þetta hafa reynst mikilvæg rök í umræðunni um prestvígslu kvenna og möguleika kvenna til þess að gerast erindrekar í Krists stað , þar sem karlkyn Krists hefur verið uppistaðan í rökum gegn vígslu kvenna . “  Ný biblíuþýðing kom út árið 2007 og er furðu lítill munur á henni og biblíuþýðingum á undan henni vegna þess að íslenskan hefur breyst mun minna en önnur tungumál á 800 árum .  Fólk hefur verið duglegt að setjast niður og skrá það sem því þykir ábótavant eða vel gert en ég ætla að nefna sérstaklega mál sem tengist kynjunum og dæmum þar sem karlkynsformum hefur verið skipt út fyrir mál allra kynja .  Málfræðingar hafa verið duglegir að segja frá sínum skoðunum .  Mér þykir sérstaklega áhugavert hvernig þau ávarpa sífellt Kvennakirkjuna sem þá – væri ekki tilvalið að ávarpa hana sem þær frekar ?  Þegar ég skoða sögu Kvennakirkjunnar þá sé ég engin karlmannsnöfn .  Svo er orðið Kvennakirkjan að auki málfræðilega kvenkyns orð .  Persónulega þykja mér flestar þessar „ ábendingar “ fremur harkalegar og jaðra við hæði .  Jón Axel Harðarson skrifar : „ Eins og greint er frá í formála ákvað stjórn Hins íslenzka Biblíufélags að í nýrri þýðingu Biblíunnar yrði tekið tillit til „ máls allra kynja “ , sem svo hefur verið nefnt .  Sumir femínistar , en einkum þó fylgismenn Kvennakirkjunnar , hafa verið duglegir að breiða út fordóma sína um notkun málfræðilegs karlkyns í íslenzku .  Þeir hafa bitið það í sig að karlkyn vísi ekki til kvenna .  Þeim er því illa við að karlkyn sé notað í hlutlausri merkingu eins og hefð er fyrir í málinu [...] “ ( áherslur mínar ) .  Ágústa Þórbergsdóttir skrifar : „ Kvennaguðfræðingar hafa gagnrýnt málfar Biblíunnar .  Þeir telja það karlmiðlægt og hafa m.a. bent á að það hafi viðgengist að nota karlkyn þar sem vísað er til allra kynja .  Að þeirra sögn getur tungutak Biblíunnar – og kirkjunnar – valdið útilokunartilfinningu hjá konum “ ( áherslur mínar ) .  Hins vegar skrifar Guðrún Þórhallsdóttir : „ Kröfur um að breyta þurfi notkun kynja hafa ekki síst komið skýrt fram í umræðu innan Þjóðkirkjunnar .  Þar hafa Kvennakirkjukonur barist fyrir breyttu málfari sem þær nefna „ mál allra kynja “ [...] “ ( áherslur mínar ) .  Í síðustu greininni langar mig til þess að benda á niðurstöðuna þar sem mér þótti vel komið til orða af hverju málfræðingar eru svo tregir við að samþykkja mál allra kynja .  Baráttan er ekki hliðstæð femínísku baráttunni um að má út niðrandi orðaval um konur og að koma kvenkyns eða ókyngreindum starfstitlum á framfæri ( t.d. þingfari í staðinn fyrir þingmaður ) .  „ Sú hlið á baráttunni fyrir „ máli allra kynja “ sem snýr að notkun karlkyns , kvenkyns og hvorugkyns í fornöfnum og lýsingarorðum er allt annars eðlis .  Þar er um að ræða hugmyndir um að beygingarkerfið sé í eðli sínu ranglátt og það þurfi að breyta hlutverki málfræðilegra kynja til að rétta hlut kvenna .  M.ö.o. þurfi að stefna að nýrri íslensku þar sem málfræðilegt kyn hefur tapað fyrir líffræðilegu kyni , þar sem hlutleysishlutverk karlkynsins verður farið yfir til hvorugkyns og algert samræmi verður milli notkunar karlkyns og kvenkyns . “  Mig langar að benda á þýska biblíuútgáfu sem setur íslenska þýðingarferlið og baráttuna um orðin kannski í aðeins víðara samhengi .  2005 kom út fyrsta svokallaða Volxbibel í Þýskalandi , sem er skrifuð af hópi fólks í Wiki undir Creative Commons License og notar orðaval unga fólksins .  Biblíuútgáfunni hefur verið harkalega mótmælt , hún hefur verið kölluð guðlast og verið bönnuð í sumum bókabúðum sértrúarsafnaða .  En henni hefur líka verið tekið fagnandi , þar sem að viss uppfærsla á sér stað og margir voru hættir að skilja samlíkingarnar sem Biblíutextinn notar .  Mig langar til þess að setja þýsku útgáfuna fyrst og svo mína þýðingu á Volx-biblíunni .  Markmiðið með þessu er að benda á að það sé kannski ekki ein rétt leið fyrir alla ( eða öll ) og að það sé í lagi að hafa mismunandi skoðanir .  Heimurinn er nógu stór til að þola alls konar .  Við getum þó ekki borið íslensku átökin saman við þau þýsku , þar sem þýskan gerir ekki greinarmun á fleirtölufornöfnum .  Athugasemd : Salt var notað sem varðveitingarefni fyrir matvæli .  Skýrsla nr. 4 um tíma nr. 6 , 19. febrúar .  Varðandi tímann um félagsmálfræði langar mig að skoða tvennt nánar , annars vegar rannsóknir um málfar kvenna og hvort hægt sé að aðskilja hann frá málfari karlmanna .  Hins vegar langar mig líka að koma inn á umræðu um African American English ( AAE ) og hvernig fólki er mismunað eftir þeirri mállýsku sem það notar .  Ég hafði ekki mikið heyrt um félagsmálfræði ( e. sociolinguistics ) áður en ég skráði mig í þetta námskeið en þykir mér hún ansi áhugaverð , sérstaklega í ljósi þess hvað rannsakendur eru ósammála niðurstöðum rannsókna sinna þegar lengra á líður .  Félagsmálfræði er tiltölulega ný grein og spratt upp upp úr 1960 .  Margar rannsóknir , þá og nú , einblína á tilbrigði í framburði : „ Phonological variation , or nuances of pronounciation , can signal important information about aspects of speakers ‘ social identity – about such things as class , age , ethnicity and gender . “  Stærsta nafnið í félagsmálfræði er Labov ; hann hóf rannsóknir á þessu sviði og setti fram þrjú prinsíp eða meginreglur um samband málnotkunar kynjanna og málbreytinga ( haft eftir Svövu Svavarsdóttur ) .  Prinsíp I : Þegar tilbrigði í máli eru stöðug ( e. stable variation ) nota karlar hlutfallslega oftar en konur afbrigði sem víkja frá staðalmálinu .  Prinsíp Ia : Við breytingar „ að ofan “ kjósa konur fremur en karlar aðvífandi hátt skrifuð afbrigði ( e. prestige forms ) ( t.d. staðalmálsafbrigði ) .  Prinsíp II : Við breytingar „ að neðan “ eru konur oftast „ boðberar “ nýjungarinnar ( e. innovators ) .  Jenny Cheshire bendir hins vegar á það að það er ekki æskilegt að nota þessi prinsíp sem breytu þar sem að ýmsar rannsóknir benda til þess að það sé ekki svo auðvelt að kljúfa mannkynið og öll kynin og sjá hvernig þau tjá sig mismunandi : Hér verður ekki farið í framburðinn sérstaklega í þessu samhengi , en mig langar til þess að gefa smá innsýn í það sem hefur verið kallað „ kvenlegt mál “ – meðvituð um orð Cheshire um takmarkanir slíkra rannsókna .  Það kemur stundum í ljós í slíkum rannsókum að fordómar ( Coates notar orðið folk knowledge ) séu ekki alltaf haldbærir , eins og „ konur tala mikið “ eða „ konur slúðra meira “ .  Önnur einkenni málfars kvenna eru stutt svör ( e. minimal responses ) á borð við „ já “ , „ einmitt “ , „ mhm “ og svo framvegis sem eru notuð til þess að styðja við það sem viðmælandi segir .  Það hefur verið skoðað hvort þessi minimal responses séu kvenkyns sérstaða , þar sem að það virðist vera þannig að þegar karlmenn nota þau sé það ekki til þess að ýta undir það sem viðmælandi segir , heldur frekar til þess að gera lítið úr viðmælanda eða til þess að koma orði að sjálfir .  Konur virðast einnig nota fleiri mildandi orðasambönd ( enska orðið er hedges ) .  Slík orðasambönd eru „ ég held “ , „ þú veist “ , „ ég er viss um “ , „ hugsanlega “ , „ eiginlega “ og svo framvegis .  Það hefur verið sagt að það láti tungumál kvenna hljóma hikandi og efafullt , en eins og Coates vísar í nota konur mildandi orðasambönd ekki endilega í því samhengi .  Það hefur einnig verið nefnt að orð á borð við like eru notuð jafnmikið óháð kyni .  Annað einkenni eru halaspurningar ( t.d. „ finnst þér ekki “ í lok setningar ) .  Sbr. Lakoff kjósa konur frekar að nota halaspurningar en rannsóknir hafa ekki getað staðfest slíka notkun .  Enn frekar var lengi vel gengið út frá því að konur notuðu fleiri spurningar en eins og Coates bendir á er það ekki öll sagan :  Skipanir virðast líka vera mismunandi milli kynja , þar sem rannsóknir hafa bent til þess að strákahópar skipuleggi sig samkvæmt ákveðnu stigveldi , á meðan stelpuhópar taki frekar jafnan hlut í ákvörðunartöku sem birtist einnig í tungumálinu .  Það sama birtist í skipunum lækna , kvenkyns læknar miðla frekar upplýsingunum en karlkynslæknar nota frekar beinar skipanir .  Hrósyrði eru mjög áhugaverð tungumálatákn : „ Among English speakers , it is generally agreed that the polite thing to do is to accept a compliment .  Þrátt fyrir að það segja sumir umdeilt hvort svoleiðis kynjamunur sé til ( sjá Jenny Cheshire ) en sjá má mismunandi hegðun milli kynjanna hjá börnum sem eru einungis þriggja ára gömul .  Stúlkubörn sem eru fjögurra til fimm ára nota hærri tónhæð þegar þau tala en strákabörn lægri , þrátt fyrir að það sé enginn líffræðilegur munur á lengd raddbandanna .  Eckert og McConnell-Ginnet kalla það „ learning to be gendered “ , kannski best þýtt sem að læra á kynið sitt .  Alveg burtséð frá því sem fólki finnst um rannsóknarniðurstöður og túlkanir þá er fólk sem starfar við það sem mætti kalla kvenlægt mál .  Kira Hall skoðar hvernig konur sem starfa hjá rauðu línunni afla sér efnahagslegs sjálfstæðis þar sem „ [...] women´s language is bought , sold , and custom-tailored to secure caller satisfaction .  Hún nefnir að þessar konur sem starfa við að selja töluðu orðin sín hafi lært sína hegðun ( Bordieu kallar það habitus ) með jákvæðri og neikvæðri styrkingu ( e. reinforcement ) og „ [...] selling it back to the culture at large for a high price . [...]  Í lokin langar mig stuttlega að benda á grein sem ég rakst á nýlega þar sem talað er um African American English ( AAE ) – og hvernig hraðritarar í dómsalnum gera ótal mistök við að skilja og skrifa niður þessa mállýsku sem er tilbrigði frá staðalensku og auk þess jaðarsett .  Hraðritarar ( e. stenographers ) þurfa að ná 95 % nákvæmni til þessa að fá vottun sína en í rannsóknum með fólk sem talar AAE ná þeir einungis 59.5 % nákvæmni .  Ritararnir hafa misskilið fullkomnlega hvað fólk sagði og einum manni var neitað um lögfræðiaðstoð á lögreglustöð sökum misskilnings byggðum á tungumálatilbrigði hans .  

### essay_id = rit036_4
Vegna þess að alþjóðlegar bókmenntir þurfa á róttækni að halda var talið nauðsynlegt að þýða slíkar bókmenntir til þess að ná betur til róttæks fólks .  Þessum hugleiðingum er varpað fram í þeim tilgangi að undirstrika hvað starf þýðandans er mikilvægt .  Lesendur markmálsins treysta á viðkomandi þýðanda til að miðla til þeirra sannleikanum .  Með viðfangsefni þessarar ritgerðar fremst í huga þýðir þetta að þýðendur þurfa að segja lesendum sannleikann um hvað „ Íslendingur “ er .  Þetta verkefni er erfitt þar sem skilgreining hvers og eins á „ Íslendingi “ getur verið mismunandi , eins og komið var inn á fyrr í riti þessu .  Núna skal að því gáð hvað mismunandi þýðendum fannst vera sannleikurinn um hverjir Íslendingar eru .  3.1 Þýðingarrýni texta úr Árbók Votta Jehóva 2005 .  Fyrsti frumtextinn sem rýna skal kallast Iceland og marktextinn sem rýndur verður heitir Vottar Jehóva á Íslandi —  saga þrautseigju og þolgæðis .  Þessi texti er væntanlega ætlaður fylgjendum trúarinnar til þess að gefa þeim heildstæða sýn á landið og þar af leiðandi skulu þessir textar vera skoðaðir með þetta markmið að leiðarljósi .  Valið var að vinna með þennan texta vegna þess að flestar niðurstöður úr leitinni á Glosbe komu þaðan og einnig vegna þess að viðfangsefni textans ræðir íslenskheit með tiltölulega beinum hætti .  Höfundur þessa texta er óþekktur og það að höfðu símtali við danskar höfuðstöðvar Votta Jehóva í Kaupmannahöfn .  Enski frumtextinn minnist á „ Icelander ( s ) “ 10 sinnum .  Fjórum sinnum er vísað í tungumálið og hvert sambandið er milli þess og tungumálshafa , sem virðast vera Íslendingar í þessu tilviki .  Eitt slíkt dæmi fylgir hér .  Tvisvar var ættfræði Íslendinga nefnd .  Önnur atriði sem voru nefnd voru trú og hugarfar Íslendinga ( tvisvar ) , flutningur Íslendinga vestur ( einu sinni ) , og hvernig fólk er ávarpað með eiginnafni frekar en kenninafni ( einu sinni ) .  Það að leggja svona mikla áherslu á þjóðtungu og arf Íslendinga gefur mögulega til kynna að þessir þættir séu mikilvægir í íslenskheitum , að minnsta kosti frá sjónarhorni einhvers sem upplifir sig ekki sem meðlim íslenska þjóðfélagsins .  Íslenski marktextinn notar „ Íslending ( ar ) “ tíðar en frumtextinn .  Samtals voru „ Íslendingar “ nefndir í marktextanum 17 sinnum , nær tvöföld tíðni miðað við frumtextann .  Umfang umræðunnar um „ Íslendinga “ var breiðara þar en í frumtextanum en tungumálið var samt vinsælt umræðuefni í textanum þar sem það var nefnt fjórum sinnum í sambandi við landsmenn .  Tungumálið var nefnt á sömu stöðum og í frumtextanum .  Sem dæmi má nefna tilvísun sem samsvarar dæmi 1 hér að ofan .  Arfleifð var einnig mikilvægt að tengja við Íslendinga að mati þýðandans þar sem hún var nefnd þrisvar í sambandi við Íslendinga .  Arfleifð var nefnd í mörgum af sömu setningunum og í frumtextanum eins og í dæmi sem samsvarar dæmi 2 hér að ofan .  Munur á milli frum- og marktextans .  Vegna þess að fjallað er um „ Íslendinga “ í auknum mæli í marktextanum er augljóst að nokkru munar í áhersluatriðum beggja texta er varðar Íslendinga og , með óbeinum hætti , hvað gerir einstakling að Íslendingi að mati höfundar og þýðandans .  Eins og þegar hefur verið komið á framfæri virðast höfundar beggja texta leggja áherslu á arfleifð Íslendinga .  Þetta er hins vegar ekki gert þrisvar í marktextanum , miðað við tvisvar í frumtextanum .  Orðið kemur fram í setningum sem samsvara setningum frumtextans um ættfræði .  Ein setning í marktextanum var þó þýdd með aðeins frjálsari hætti .  Frumsetningin og marksetningin eru hér fyrir neðan .  Hér má sjá að þýðandinn kaus að þýða „ inhabitants “ ( íbúar ) sem „ Íslendingar “ .  Þetta bendir til að þýðandinn telji fólk sem býr hér á landi vera íslenskt .  Aðrar rannsóknir hafa hingað til sýnt að það að vera búsett hérlendis skipti verulegu máli í því að teljast Íslendingur og þar af leiðandi styður þessi þýðing þá kenningu .  Lögð var töluvert meiri áhersla á staðsetningu Íslendinga í marktextanum en í frumtextanum .  Eina skiptið sem staðsetning Íslendinga kom fram í frumtextanum var þegar fjallað var aðeins um vesturför landsmanna .  Frumtextinn fjallar líka um þetta en til viðbótar er lögð áhersla á hvað Íslendingar búa norðarlega á jörðinni ( efst , dæmi 7 ) og hvar þau heyrðu fyrst um skilaboð Votta Jehóva ( neðst , dæmi 8 ) .  Neðsta dæmið er mögulega ekki sérlega sláandi , þar sem líklega er bara verið að tjá sömu skilaboðin á hátt sem telst þjálli vegna þess að „ Það var vestanhafs sem þau … “ gæti verið dálítið skringilegt , sérstaklega án samhengis .  Hins vegar segir efsta dæmið margt óviljandi .  Hér er verið að lýsa því yfir að Íslendingar búi á Íslandi .  Það að sjá íslenskheit svona er ekkert nýtt miðað við það sem kynnt hefur verið nú þegar í riti þessu .  Nafnahefð og nafnahefðir .  Marktextinn varpar meira ljósi á nafnahefðir landsmanna en frumtextinn þótt textinn sé eiginlega eins að undanskildum nokkrum setningum , þar sem enskumælandi lesendum eru veittar frekari upplýsingar sem þeir hugsanlega hafa ekki nú þegar .  

### essay_id = rit036_5
Verið er að tengja nafnahefðir meira við „ Íslendinga “ í marktextanum á meðan frumtextinn virðist fjalla frekar um nafnahefðir sem tíðkast á landinu ( dæmi 9 ) .  Það gæti verið áhugavert að hugsa um „ Íslendinga “ sem fólk sem notar ekki ættarnöfn þar sem töluverður fjöldi fólks notar ættarnöfn hér á landi .  Þessi þáttur íslenskheita virðist ekki vera lykilatriði þar sem hann hefur einungis verið nefndur í þessum texta en mögulegt er að þetta atriði muni reynast mikilvægt .  Marktextinn gaf heildstæðari sýn af landinu en frumtextinn .  Vegna eðlis textans var trú auðvitað nefnd einu sinni í sömu setningu og „ Íslendingar “ og einnig voru atvinnuhættir Íslendinga nefndir einu sinni .  Matarhefðir komu tvisvar fram í sambandi við „ Íslendinga “ .  Þar sem þessi atriði koma sjaldan fram í öðrum textum og þýðingum á Glosbe má gera ráð fyrir því að þessi atriði teljist ekki mikilvæg íslenskheitum .  3.2 Þýðingarrýni á bókinni Íslendingar eftir Sigurgeir Sigurjónsson og Unni Jökulsdóttur .  Íslendingar er bók eftir Unni Jökulsdóttur ( rithöfundur ) og Sigurgeir Sigurjónsson ( ljósmyndari ) sem frumsamin var á íslensku og þýdd á ensku af Victoriu Ann Cribb .  Þessi bók er svipuð texta Votta Jehóva á þann hátt að verið er að ræða fólk þjóðarinnar og hefur hún einnig svipað markmið : „ ... að skilja betur lífsviðhorf þeirra sem lagað hafa hefðbundin störf að nútímanum , standa á mörkum þess gamla og nýja “ ( tilvísun ) .  Bókin er hins vegar með öðruvísi blæ þar sem texti hennar er aðeins ljóðrænni í heild sinni en textinn á netinu sem er meira til upplýsingar , þótt sá texti skarti einnig ljóðrænum eiginleikum á köflum .  Hér kemur einnig fram að bókin segi sögur í fyrstu persónu þar sem lesendum eru gefin sjónarhorn höfundarins .  Fyrsta persóna er einnig oft notuð í bókinni vegna þess að tilvitnanir í viðmælendur koma líka fram .  Fyrstu persónu frásagnir , ásamt þeim mismunandi leiðum sem orðið „ Íslendingur “ var þýtt , gera það auðveldara að gera grein fyrir orðræðumerkingu orðsins og þess vegna er tilvalið að vinna með þennan texta .  Í frumtextanum var orðið „ Íslendingur “ notað 12 sinnum .  Nákvæmlega helmingur þeirra tilvika birtist á blaðsíðum sem vantar innihald ( t.d. á kápunni , í efnisyfirlitinu , o.s.frv. ) .  Í hinum sex var fjallað um mismunandi efni í sambandi við „ Íslendinga “ .  Ólíkt hinum frumtextanum var ekki miklu púðri eytt í að útskýra hluti eins og nafnahefðir og aðra hluti sem Íslendingar þekkja nú þegar til þar sem þessi frumtexti var ætlaður íslenskum lesendum .  Viðfangsefni þessa texta var helst saga Íslendinga og hvernig hún hefur áhrif á nútíma og framtíð Íslendinga .  Saga Íslendinga er nefnd þrisvar í frumtextanum .  Þegar minnst var á sögu þjóðarinnar var það yfirleitt gert með það að markmiði að lýsa kjarna Íslendinga um leið .  Eitt slíkt dæmi kom fram á blaðsíðu 19 í málsgrein þar sem fjallað var um selveiðar hér á landi ( dæmi 11 ) .  Hægt er að benda á annað dæmi um þetta þar sem notaðar voru Íslendingasögurnar til þess að sýna lesendum hvernig fortíð Íslendinga er enn þá verðmæt í augum núlifandi Íslendinga , hverjir sem þeir eru ( dæmi 12 ) .  Þetta gefur vísbendingu um að tengsl einhvers við íslenska sögu séu að einhverju leyti mikilvæg þegar verið er að ákvarða hvort einstaklingur sé Íslendingur eða ekki .  Þá vaknar sú spurning hvað það þýði að vera „ tengdur “ íslenskri sögu .  Þarf að hafa gert eitthvað merkilegt fyrir landið ?  Þurfa Íslendingar að koma fram í eigin ættarsögu ?  Er nauðsynlegt að viðurkenna íslenska landssögu með því að halda upp á íslenskar hefðir sem eiga sér sögulegar rætur ?  Það er ekki skýrt hvaða kröfur þarf að uppfylla til þess að hafa tengsl við íslenska sögu en einhverjar kröfur virðast þó vera til staðar .  Í tengslum við Íslandssögu var oft rætt í frumtextanum um það sem skal kallast „ andi “ Íslendinga .  Það sem er átt við hér eru persónueiginleikar , hegðun og aðrir óáþreifanlegir hlutir sem erfitt er að ná utan um .  Oft voru sögulegir viðburðir eða tímabil tengd „ anda “ Íslendinga eða því hvernig Íslendingur eigi að vera .  Ein birtingarmynd þess viðfangsefnis finnst á blaðsíðu 195 ( dæmi 13 ) .  Hér leggur höfundurinn til að sjálfstæðishyggja og persónulegt frelsi séu hluti af því að vera Íslendingur en þessi atriði mótast að miklu leyti af sögu Íslands sem fyrrverandi eign Dana .  Að teknu tilliti til dæmanna hér að ofan er hægt að draga þær ályktanir að hin íslenska saga segi til um kjarna Íslendinga og að um kjarna einstaklings verði að ræða þegar dóm skal fella á íslenskheit viðkomandi .  Marktextinn Icelanders notar íslensku samsvörunina til þess að vísa til landsmanna 14 sinnum , tvisvar sinnum oftar en í frumtextanum .  Þýðandinn forðaðist ekki að beinþýða „ Íslending “ og notaði það á öllum sömu stöðum og það var notað í frumtextanum .  Þetta gæti vel verið vegna þeirra raka sem færð voru fram fyrr í ritgerð þessari þar sem lýst var hversu „ framandi “ orðið „ Icelander “ gæti mögulega talist fyrir enskumælandi lesendum en það er sjaldnotað orð á þeirri tungu .  Það er samt athyglisvert að þótt oft væri verið að beinþýða þegar fjallað var um „ Íslendinga “ eru tvö skipti til viðbótar þar sem þýðandinn ákveður að nota orðið „ Icelander “ , það er að segja að þýðandinn lagði tvisvar sinnum sitt eigið mat á hvað íslenskheit fela í sér .  Ábyrgð Íslendinga við landið .  Eitt tveggja atvika þar sem þýðandinn lagði mat á íslenskheit kom fram þegar verið var að spjalla við aldraðan mann um ábyrgð Íslendinga gagnvart landinu og náttúru þess .  Viðkomandi brot úr frumtextanum ( dæmi 14 ) er svohljóðandi .  Það undirstrikaða á hér helst við þar sem þetta er brotið sem þýtt er á aðeins öðruvísi hátt .  

### essay_id = rit036_8
27% Hollendinga fannst alls ekki mikilvægt að vera fæddur í Hollandi til þess að teljast vera þaðan á meðan 16% þeirra fannst það mjög mikilvægt , ef dæmi má nefna .  Svipaðar tölur má sjá víða í Vestur-Evrópu , Norður-Ameríku og Eyjaálfu .  Þegar þýðingarnar sem verið var að rýna eru skoðaðar minnist hvorug þeirra á neitt um fæðingu á Íslandi , sem samræmist þessum niðurstöðum .  Hingað til virðist ekki nauðsynlegt að vísa í þetta í lokaskilgreiningunni .  Þótt það sé talið smáatriði að vera fæddur á Íslandi virðist það skipta meira máli að vera uppalinn á Íslandi .  Meirihluti atkvæða féll svo að frekar mikilvægt sé að eyða manndómsárunum sínum hérlendis og voru atkvæðin fyrir því að það væri mjög mikilvægt aðeins einu prósenti færri .  Engar rannsóknir innihéldu neitt sem hefði gefið vísbendingu um mikilvægi uppeldis á einhverjum stað og þess vegna eru þessar niðurstöður frekar nýstárlegar .  Þótt engar rannsóknir hafi bent til þess að nauðsynlegt væri að spyrja um þetta atriði var ákveðið að gera það samt vegna almennrar þekkingar á hversu oft fólk segist vera þaðan sem það ólst upp frekar en þaðan sem það fæddist ( t.d. Íslendingar sem voru ættleiddir erlendis frá , o.s.frv. ) .  Þótt fólki finnist mikilvægt að taka fram hvort einhver sé alinn upp á Íslandi þegar lagður er dómur á íslenskheit einhvers kom það ekki fram í þýðingunum en þær innihéldu ekki stakt orð um að eyða æskunni hér á landi .  Hins vegar , þar sem þessi eiginleiki reyndist mikilvægur samkvæmt þátttakendum , verður mögulega nauðsynlegt að hafa hann í huga þegar verið er að skapa viðeigandi og rökstudda skilgreiningu fyrir „ Íslending “ .  Hér kemur fram að búseta á Íslandi er talin frekar mikilvæg af meirihluta þátttakenda og að sá eiginleiki sé mikilvægur þegar verið er að meta íslenskheit einhvers .  Þetta styður heilmargar rannsóknir sem hafa sýnt fram á það sama .  Til að byrja með styðja þessar niðurstöður skilgreiningu Snöru á „ Íslendingi “ sem segir að einstaklingur á Íslandi geti verið Íslendingur til jafns við einstakling frá Íslandi .  Einnig hafa athuganir mannfræðinga stutt þessar niðurstöður .  Einn viðmælandi í bók E. Pauls Durrenbergers lýsti hve þýðingarmikið það er fyrir Íslending að búa á Íslandi og svo virðist að mörg séu sammála þessum viðmælanda .  Með þessar niðurstöður í huga er skýrt hvers vegna þýðendurnir tóku tilteknar ákvarðanir .  Ef svona mörg halda því fram að þau sem búsett eru hérlendis séu Íslendingar þá er rökrétt að þýða „ Few people live as far north as Iceland “ sem „ Fáar þjóðir búa jafn norðarlega á hnettinum og Íslendingar “ , þar sem fólkið sem býr á Íslandi er „ Íslendingar “ að mati flestra .  Auðséð er að það er mikilvægt að taka tillit til þess við myndun skilgreiningarinnar .  Ef litið er til ætta einstaklings telst það alls ekki mikilvægt af stórum meirihluta svarenda að vera alfarið af íslenskum ættum .  Næsta spurningin er sama eðlis , nema aðeins öðruvísi .  Það sést hér að þótt flestir svarendur telji enn þá að það að vera af íslenskum ættum sé ekki mikilvægt eru fleiri miðað við síðustu spurningu sem telja það mikilvægt að vera að minnsta kosti að hluta til af íslensku blóði .  Þótt svarendur séu að tjá sig um hversu lítið vægi íslenskar ættir beri gæti það verið þversagnakennt miðað við það sem þýðing á texta Votta Jehóva afhjúpaði varðandi arfð Íslendinga , sem útfært var nánar fyrr í ritgerð þessari og skal að hluta útfært aftur hér .  Ef „ Íslendingur “ er það sama og „ afkomandi víkinganna “ , þýðir það ekki að einstaklingur þarf að vera afkomandi víkinganna til þess að geta talið sig vera íslenskan ?  Eru þetta möguleg freudísk mismæli hjá þýðandanum ?  Næsta spurningin sem tekin verður fyrir í þessari umræðu og sú síðasta í þríeykinu er um útlitseiginleika sem eru algengir á Íslandi .  Tafla 19 : Mat á mikilvægi útlitseiginleika ( á skala ) .  Langflestir svarenda tóku þá afstöðu að útlit skipti engu máli þegar ákvarðað er hvort einstaklingur sé Íslendingur eða ekki .  Þótt þessar niðurstöður komi ekki á óvart liggur samt nokkur vafi í loftinu .  Samkvæmt rannsóknum hefur hvaðan einstaklingur er ættaður skipt verulegu máli hérlendis sem og útlit sem fylgir því að vera ættaður einhvers staðar frá .  Jenny Jochems færði rök fyrir því að útlit , kynþáttur og tengipunktur þessara þátta hafi ávallt borið eitthvað vægi í íslenskri sögu , alveg frá landnámi .  Þessi rök eru enn fremur studd af Íslendingasögunum , sem lögðu mikla áherslu á hvernig allar persónur litu út og hvað aðgreindi þær frá hinum eins og lagt var fram af Unni Karlsdóttur í hennar grein .  Jafnvel eru nútímaleg dæmi af þessu sjáanleg , eins og Miriam Petra Ómarsdóttir Awad gerði grein fyrir í viðtali sem tekið var við hana um hvernig fólk ákveður að tala oft ensku við hana út af útliti hennar .  Að teknu tilliti til allra þessara þátta , skiptir útlit eins litlu máli og verið er að gefa í skyn ?  Engar þýðingar sem hér hafa verið rýndar höfðu neitt að segja um útlit Íslendinga en Unnur Karlsdóttir benti einnig á það að kynþáttur er hærri í huga Íslendinga en þeir vilja viðurkenna , sem gæti verið ástæðan fyrir því að niðurstöðurnar eru svona og að þýðendurnir sniðgengu það að nefna útlit .  Þótt það sé talið „ ekki mikilvægt “ atriði hjá flestum þátttakendum gæti vel verið nauðsynlegt að hafa það í huga við sköpun skilgreiningarinnar , sem og íslenskar ættir einstaklings .  Tafla 20 : Mat á mikilvægi ríkisborgararéttar ( á skala ) .  Það að vera íslenskur ríkisborgari var almennt séð talið mikilvægt fyrir Íslendinga , þar sem 24% kusu að það væri frekar mikilvægt og samtals 54% svarenda töldu það sérlega mikilvægt .  Þótt Pew-könnunin hafi ekki spurt þeirra svarendur um ríkisfang var ákveðið að bæta inn slíkri spurningu af því að þýðingar sem rannsakaðar voru gáfu oft í skyn að íslenskt ríkisfang sé og hafi verið stórt mál fyrir Íslendinga .  Ein Glosbe-þýðing , nefnilega þýðingin sem fjallar um hvalveiðar , er gott dæmi .  Til að hvalveiðar geti talist íslenskar er langlíklegast að þær þurfi að vera framkvæmdar af íslenskum hvalveiðimönnum sem nota íslensk skip og aðrar eignir sem eru íslenskar .  Það ber að hafa í huga að samkvæmt Snöru geta dauðir hlutir einnig verið Íslendingar og þannig séð eru Íslendingar örugglega að sigla á hafinu og veiða hvali .  Þegar litið er til þýðingar á „ Íslendingum “ sem framkvæmd var af Victoriu Ann Cribb finnst annað gott dæmi sem sýnir fram á hversu þýðingarmikið það er fyrir Íslendinga að tilheyra þessari þjóð á þann hátt að hafa íslenskt ríkisfang .  Í marktextanum , en ekki eins mikið í frumtextanum , var mikið rætt sjálfstæði frá Dönum og hvað það er verðmætt fyrir Íslendinga að geta einfaldlega verið Íslendingar .  

### essay_id = rit036_14
Með tilliti til umskiptireglunnar mætti setja spurningarmerki við þessa skilgreiningu .  Væri hægt að nota þessa skilgreiningu í staðinn fyrir orðið sjálft ?  Hvernig hljómar : „ Í dag fagna einstaklingar frá Íslandi , sem oft eru íslenskumælandi , búa á Íslandi , og / eða eru íslenskir ríkisborgarar , 17. júní “ ?  Hvað með : „ Einstaklingar frá Íslandi , sem oft eru íslenskumælandi , búa á Íslandi , og / eða eru íslenskir ríkisborgarar , sigruðu Frakka á heimsmeistaramóti “ ?  Það er hér sem gildi þessarar skilgreiningar minnkar tiltölulega .  Skilgreiningin mín á „ Íslendingi “ ?  Loksins er kominn tími til að svara aðalspurningu þessa rits : hvað þýðir „ Íslendingur “ ?  Hvernig er hægt að skilgreina orð þegar svo mikið liggur að baki því ?  Taka þarf alvarlega að skilgreina orð af þessu tagi vegna þess að verið er að fjalla um viðkvæmt málefni .  Ég tel mig hafa tekið þetta nógu alvarlega til þess að bera skilgreiningu á þessu orði undir lesanda og þess vegna held ég að ég geti fært fram nægjandi og rökrétta skilgreiningu .  Þessi skilgreining er svohljóðandi : Íslendingur – einstaklingur frá Íslandi .  Þessi skilgreining er ekki mjög ólík skilgreiningunum á Snöru og Íslenskri orðabók sem eru svo svipaðar að þær eru næstum því eins .  Ástæðurnar fyrir að ég legg þessa skilgreiningu til eru tvær .  Önnur ástæðan er sú að báðar skilgreiningarnar sem vísað var til gætu virst frekar karllægar nú á dögum og þar af leiðandi er mikilvægt að þessi skilgreining sé ekki útilokandi .  Verið er að taka tillit til þess út af því að , eins og komið hefur verið á framfæri í þessu riti , er um frekar viðkvæmt málefni að ræða .  Hin ástæðan er sú að það að vera „ Íslendingur “ þýðir eitthvað öðruvísi að mati hvers og eins .  Þó að tungumálið virðist vera afar mikilvægur þáttur í því að vera Íslendingur telja ekki allir „ Íslendinga “ vera það sama .  Þessi staðreynd nær einnig yfir búsetu á Íslandi og þjóðlegar rætur viðkomandi .  Svarið við spurningunni „ Hvað telst sem Íslendingur “ er einfaldlega ekki til .  Afar snúið er að skilgreina orðið þar sem Íslendingar eru ekki allir sammála um hvað felst í hugtakinu .  Samt er þetta orð notað alls staðar í íslenskum fjölmiðlum og bókmenntum og gert er ráð fyrir því að lesendur skilji hvað átt er við í hvert skipti .  Merking orðsins er frekar háð samhenginu og þar af leiðandi getur verið erfitt að túlka hvernig á að þýða þetta orð þegar verið er að þýða texta .  Þýðandinn verður að velta fyrir sér í hvert skipti hvort verið sé að ræða íbúa Íslands , þau sem eru með íslenskt ríkisfang , fólk sem væri með íslenskt blóð samkvæmt DNA-prófi , og svo framvegis .  Endalausir eru eiginleikarnir sem orðið „ Íslendingur “ gæti vísað í .  Hvernig á þýðandinn að vita hvað vísað er í ?  Oft er nóg að ákveða samhengið út frá textanum í heild sinni en það er ekki alltaf raunin , sérstaklega þegar verið er að ræða orð sem er eins opið og sveigjanlegt og „ Íslendingur “ .  Þó að þetta orð sé dálítið erfitt í túlkun er mögulega gott að „ Íslendingur “ hafi breytilega merkingu sem fer eftir samhenginu , manneskjunni , og fleiri þáttum .  Íslenska þjóðin er fjölbreytt og er að verða fjölbreyttari enn hraðar nú en nokkurn tímann áður í sögu landsins .  Nauðsynlegt er að taka mið af þessari fjölbreytni í tungumálinu svo að sál þjóðarinnar skíni bjart í gegnum hina íslensku tungu .  

### essay_id = rit037_2
Í morgun vaknaði ég klukkan sjö . Ég byrjaði daginn á því að fara í ræktina . Það var gott veður . Svo fór ég í sturtu og burstaði tennurnar .  Seinna um daginn keypti ég í matinn .  Eftir það borðaði ég lax og þá fór mig að langa að elda kvöldmat .  Að lokum fór ég í skólann .  Í dag er mánudagurinn 22. mars árið 2021 . Ég vaknaði klukkan níu á laugardaginn og borðaði morgunmat .  Síðan fór ég að hjálpa vini mínum að mála húsið sitt .  Svo fór ég að sjá eldfjallið . Á sunnudaginn vaknaði ég klukkan átta .  Ég byrjaði á að fara í ræktina , svo fór ég í sturtu .  Eftir það fór ég í fermingarveislu .  Við borðuðum köku en komum heim fyrir kvöldmat .  Í dag er þriðjudagurinn 6. apríl árið 2021 .  Ég vaknaði klukkan átta .  Ég borða stundum egg á morgnana . Ég horfi stundum á fréttir á morgnana . Ég baka sjaldan . Ég fer alltaf heim eftir vinnu . Ég fer stundum í ræktina . Ég fæ mér sjaldan mat á veitingastöðum .  Í dag er fimmtudagurinn 8. apríl árið 2021 .  Í gær hitti ég vinkonu mína og eftir það fór ég í Bónus að kaupa mat fyrir heimilið .  Í fyrradag var okkur boðið í mat hjá tengdaforeldrum mínum og eftir matinn horfðum við á gamlar fjölskyldumyndir .  Mér finnst ég vera innfæddur Íslendingur núna .  Ég sef yfirleitt vel og mig dreymir ekki .  Ég bý í Reykjavík .  Í dag er 20. apríl árið 2021 .  Ég talaði við Díönu .  Hún er frá Rúmeníu og er 35 ára .  Hún talar ensku , íslensku , frönsku og rúmensku .  Hún kom til Íslands í júlí 2016 .  Hún býr á Laugavegi . Hún er almannatengslafulltrúi . Ég talaði við Inren . Hún er frá Þýskalandi og er 32 ára . Hún talar ensku , íslensku og þýsku og kom til Íslands 2019 . Hún býr í vesturbænum og er doktorsnemi í efnafræði .  Ég talaði við Cristinu . Hún er frá Spáni og er 35 ára . Hún talar portúgölsku , spænsku , ensku og íslensku . Hún kom til Íslands 2018 . Hún vinnur í fyrirtækinu Sóma . Ég talaði við Ivönu . Hún er frá Króatíu og er 38 ára . Hún talar ensku , íslensku , frönsku og króatísku . Hún kom til Íslands í apríl 2014 .  Í dag er þriðjudagurinn 11. maí árið 2021 .  Í dag vaknaði ég klukkan átta og borðaði morgunmat . Mér finnst ekki gaman að drekka kaffi á morgnana .  Svo fór ég í ræktina . Stundum fer ég í kalda pottinn og heita pottinn eftir ræktina .  Um helgina fór ég að hitta tengdamömmu , hún heitir Jóhanna Björk . Henni finnst gaman að elda og baka . Hún setti súkkulaði yfir og undir köku og hnetur á hliðina .  Kaka með ís er góð .  Við borðuðum fiskibollur og grænmeti í hádegismat og þá saknaði ég þess að borða hádegismat með fjölskyldunni minni .  Eftir matinn fór ég heim og skrifaði í dagbókina mína .  Síðan þreif ég húsið og fór út með ruslið .  

### essay_id = verk001
Íslensk lýsing á efni greinar . Blaney rannsakar orðsifjafræði og merkingu fyrirbæranna berserkr og ulfhéðinn í norrænum heimildum , fornleifum og einnig fyrri rannsóknum .  Hann skoðar hugtökin hamramr ,  eigi einhamr og hamask sem upphaflega bentu á berserksgang og hamhleypur .  Í yngri sögunum , á hinn bóginn , veikist merking og styrkleiki þessara hugtaka og þau taka að merkja bara óhóflegan styrk og reiði .  Þessi veiking hugtakanna endurspeglast einnig í fjölskyldum hamhleypnanna , þar sem berserkseðlið var arfgengt en í síminnkandi mæli .  Blaney tekur Egils sögu sem fullkomið dæmi þessa .  Egla er eina Íslendingasagan þar sem öll þrjú hugtökin birtast og greining á varúlfs / berserksminninu í þessari sögu leiðir í ljós hvernig merkingin breyttist smám saman .  Kveld-Úlfur var beinlínis varúlfur , hann var hamramr og gekk berserksgang ( hamask ) .  Skalla-Grímur sonur hans gat einnig gengið berserksgang og fékk yfirnáttúrulega krafta á kvöldin en hann gat ekki breyst í dýr .  Egill , hins vegar , gat bara orðið reiðr , og þó í ljós komi að sjálfur er hann einhvers konar berserkur er ekki sagt beinum orðum að Egill hamist eða gangi berserksgang .  

### essay_id = verk003
Við höfum oft ferðast á Íslandi með vinum mínum og séð marga fallega staði .  Þó fannst mér ekki nóg að fara á fallega staði til að velja og segja að einn sé betri en annar .  Það er mikilvægt að hugsa um tímann sem við eyðum á stað , hversu mörgum sinnum við fórum og líka með hverjum .  Og svo er kannski uppáhaldsstaðurinn minn á Íslandi í Reykjavík .  Kannski er það staðurinn í Mávahlíð þar sem ég var að leigja herbergi í byrjun ævintýris míns á Íslandi .  Ég hef hitt skemmtilegt fólk þarna og mjög góða vini .  Þó þegar ég hugsa um það var leigusalinn skrítinn og henti mér út án ástæðu .  Svo þetta er ekki gott dæmi .  Ég segi ekki að mér finnist leiðinlegt að vera að heiman af því að ég er enn þá að heiman .  Ég á heima í Frakklandi og þar finnst mér mjög gaman að synda .  En frönsku sundlaugarnar eru ekki jafn góðar og á Íslandi .  Vatnið er ekki hlýtt og það er rosalega dýrt að fara í heitu pottana .  Svo auðvitað lítur fólk ekki eins hressilega út í Frakklandi og á Íslandi .  Í dag er ég mjög viðræðugóður og kannski „ viðskrifugóður “ .  Ég ætla ekki að velja neitt og sérstaklega ekki einhverja flokkun til að mynda mér skoðun um einhvern stað .  Og kannski þarf staðurinn að vera í vatni ...  Í raun og veru er best að synda í Laugardalslaug .  Ég sit ekki oft í heitu pottunum , þeir eru of litlir .  Aðallaugin í Laugardalslaug er rosalega stór , eins og kerfislaus staður fyrir indíánann .  

### essay_id = verk027
Blómin á þakinu .  Á Íslandi eru margar spennandi sögur fyrir börn og þar á meðal Blómin á þakinu sem er ótrúlega skemmtileg saga .  Bókin er íslensk og segir sögu sem gerist um það bil árið 1986 .  Höfundur bókarinnar er Ingibjörg Sigurðardóttir og Brian Pilkington teiknaði myndirnar .  Margar sögubækur fjalla um fólk sem flytur úr sveitinni í bæinn .  Blómin á þakinu er einmitt um slíka konu .  Sagan byrjar á því að kynna konu sem heitir Gunnjóna og býr alein í sveitinni með dýrunum sínum .  Hún er mjög skrítin , listræn , öðruvísi , dugleg , barnaleg , og óþekk .  Hún reynir að vera alltaf að gera eitthvað gagnlegt .  Einn daginn þegar hún er lasin segir læknirinn hennar við hana : „ Þú ættir að flytja í bæinn . Það er ekkert vit í að þú búir hérna alein . “  Þá neyðist hún til að flytja í bæinn .  Þegar hún var í sveitinni var ýmislegt sem hún þurfti ekki að kaupa . Til dæmis gáfu hænurnar egg , kýrin mjólk og svo átti hún matjurtagarð þar sem hún gróðursetti alls konar grænmeti . Hún þurfti heldur ekki að kaupa föt af því að kindurnar gáfu henni ull til að prjóna úr .  Þegar hún kemur í bæinn þarf Gunnjóna að gera mikið og prófar eitthvað nýtt á hverjum degi .  Hún byrjar á að setja alls konar fræ í blómapotta , fer svo í sund og leikhús og spilar á saxófón .  En hún saknar dýranna sinna og kemur með hænurnar heim úr sveitinni .  Þá byrjar hún að gróðursetja grænmeti heima hjá sér , eins og blaðsalat , steinselju , grænkál , jarðarber og rabarbara .  Heimilið hennar verður eins og alvöru frumskógur með alls konar blóm .  Svo fer hún að sá grasi og gróðursetja blóm á þakinu sínu .  Sagan endar á því að hún tekur upp skrítin störf í bænum .  Til dæmis ræktar hún grös og blóm á þakinu sínu og grænmeti í torfblokkinni sinni .  Á sama tíma reynir hún að vera með kindur og hænur í blokk í bænum .  Í lokin er Gunnjóna með áhyggjur af því hvort kýrin þori í lyftuna .  

