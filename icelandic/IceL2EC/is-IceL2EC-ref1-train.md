### essay_id = rit001_0
2. Kyn sem málvísindalegt viðfangsefni og áskoranir þess .  Í þessum kafla verður kyn kynnt sem hugtak innan málvísinda og beygingarformdeild í íslensku og serbnesku máli .  Fyrst verður hugtakið skilgreint sem málfræðilegur þáttur og áherslan lögð á greiningu á málfræðilegu og líffræðilegu kyni og hvernig bæði hugtök birtast í tungumálum .  Þá verður flokkun kynja í málfræðilegt , merkingarlegt , tilvísandi og félagslegt kyn skoðuð og útskýrð .  Næst verða kynjakerfi í íslensku og serbnesku tekin til skoðunar í ljósi áskorana sem hver flokkur glímir við og horft á tengsl milli málfræðilegs og líffræðilegs kyns , samræmi milli nafnorða , lýsingarorða og fornafna , og notkun persónufornafna yfir ótilgreinda einstaklinga og blandaða hópa .  2.1 Hugtakið kyn í málvísindum .  Um hugtakið kyn er rætt í ýmsum fræðigreinum .  Í félagsvísindum er nú greint á milli líffræðilega skilgreinds kyns ( en. sex ) og félagslega smíðaðs kyngervis ( en. gender ) .  Kyngervi er skilgreint sem „ menningarbundin merking sem samfélagið leggur í hið líffræðilega kyn , það er væntingar um karlmennsku og kvenleika .  Þannig hefur hvert samfélag ákveðnar væntingar um hvað það þýði að vera karl eða kona , um verksvið og skyldur kynjanna og það hvernig konur og karlar eigi að líta út og hegða sér “ ( Þorgerður Þorvaldsdóttir , 2010 ) .  Í því samhengi er einnig ekki lengur greint bara milli tveggja kynja heldur geta kyn verið alls konar , eins og algerva , eigerva eða dulkynja ( footnote : hugtök tekin frá orðalista Samtakanna ´ 78 af : https://trans.samtokin78.is/ordalisti/ ) .  Um nýja kynvitund og hugsanleg áhrif hennar á tungumálið mun frekar verða rætt í kafla 4.1 .  Í málvísindum er hugtakið kyn hins vegar notað í íslensku bæði til að vísa til líffræðilegs kyns , félagslegs kyngervis og þess sem heitir málfræðilegt kyn .  Serbneska greinir milli hugtakanna pol sem samsvarar líffræðilegu kyni ( lat. sexus ) og rod sem er málfræðilegt og félagslegt hugtak ( lat. genus ) .  Líffræðilegt kyn á við mannverur af öðru hvoru kyni en málfræðilegt kyn á aðeins við um málfræðilega flokkun orða .  Í þessu samhengi geta kyn verið alls konar og mismörg : í sumum tungumálum er eitt kyn fyrir lifandi verur og annað fyrir dauða hluti , í öðrum er samkyn og hvorugkyn , og sum tungumál greina milli 20 mismunandi kynja á meðan önnur hafa bara eitt kyn , eins og tyrkneska eða finnska ( Hellinger og Bussmann , 2001 ) .  Íslenska og serbneska , þau tungumál sem verða skoðuð hér , tilheyra bæði indóevrópsku tungumálaættinni . Íslenska þróaðist úr germönsku kvíslinni á indóevrópska ættartrénu en serbneska úr þeirri slavnesku .  Ýmsir þættir tungumálanna koma úr frumindóevrópsku , móðurtungu indóevrópsku málaættarinnar , og þar á meðal kynjakerfið sem bæði í íslensku og serbnesku nútímamáli einkennist af þremum kynjum : karlkyni , kvenkyni og hvorugkyni .  Talið er þó að frumindóevrópska hafi upphaflega aðeins haft tvö kyn , samkyn ( lat. genus commune ) , sem vísaði til fólks og lifandi vera , og hvorugkyn ( lat. genus neutrum ) , sem notað var yfir hluti og hugtök .  Það var því í upphafi ekki gerður málfræðilegur munur á hvaða líffræðilega kyni fólk tilheyrði en kvenkynið þróaðist miklu seinna úr hvorugkyni á meðan karlkynið erfði hlutleysishlutverk samkynsins í umfjöllun um lifandi verur ( Jón Axel Harðarson 2001 : 262 – 266 ) .  Þetta má sjá í því að til eru mörg nafnorð og lýsingarorð í karlkyni sem geta vísað til bæði karl- og kvenvera og eru leyst af með karlkyns fornöfnum .  Indóevrópsk tungumál sem héldu í þrískipt kynjakerfi hafa öll karlkyn í einhvers konar hlutleysishlutverki nú á dögum en notkun kvenkyns hefur verið takmarkaðri ( Hellinger og Bussmann , 2001 ) .  Í næstu undirköflum verður greint frá hlutverki karl- og kvenkyns í serbnesku og íslensku .  Í Gender across languages ( 2001 ) skilgreina Hellinger og Bussmann fjóra flokka sem eiga við kyn í tungumáli : málfræðilegt kyn ( en. grammatical gender ) , merkingarlegt kyn ( en. lexical gender ) , tilvísandi kyn ( en. referential gender ) og félagslegt kyn ( en. social gender ) .  Um málfræðilegt kyn var rætt lítillega hér að framan en það er beygingarformdeild í nokkrum orðflokkum .  Í íslensku og serbnesku er kynið orðasafnsþáttur nafnorða , þ.e. fastur þáttur hjá nafnorðum sem stjórnar samræmi milli nafnorðsins og tengdra orða sem geta verið greinir , lýsingarorð , fornafn , sögn , eða töluorð .  Í tungumálum sem hafa málfræðilegt kyn eru að jafnaði tvö eða þrjú kyn en tungumál geta innleitt nýja undirflokka , fækkað málfræðilegum kynjaflokkum eða jafnvel glatað sínu upprunalega kynjakerfi alveg .  Merkingarlegt kyn er í raun það sama og líffræðilegt kyn ( eða raunkyn ) , skoðað í sambandi við málfræðilegt kyn .  Það snýr að merkingarlega kynbundnum nafnorðum sem eiga við karl- eða kvenverur .  Vissulega eru tengsl milli málfræðilegs og líffræðilegs kyns í mörgum tungumálum , þ. á m. serbnesku og íslensku , en samræmi milli þeirra er alls ekki algilt .  Hjá sumum orðum , sérstaklega þeim sem vísa til fólks af öðru hvoru kyni ( eins og orð yfir frændsemi ) , er mikið samræmi í mörgum tungumálum , þannig að orð eins og karl ( serb. muškarac , kk ) , strákur ( serb. dečak , kk ) og afi ( serb. deda , kk ) hafa öll karlkyn sem raunkyn og kona ( serb. žena , kvk ) , stelpa ( serb. devojka , kvk ) og móðir ( serb. majka , kvk ) hafa kvenkyn sem raunkyn , þ.e.a.s. líffræðilegt kyn sem á við manneskjurnar bak við þessi hugtök .  En raunkyn orðs getur verið annað en málfræðilegt kyn þess , eins og íslenska orðið kvenprófessor sýnir .  Í miklum beygingarmálum eins og serbnesku er notkun merkingarlegs kyns mun sýnilegri en í flestum germönskum tungumálum einfaldlega vegna þess að í slavneskum málum eru til mörg virk og frjósöm viðskeyti sem búa til kvenkynsnafnorð .  Tilvísandi kyn skilgreinir einstaklinginn sem vísað er í sem karlkyns , kvenkyns eða af óákveðnu kyni ( fyrir það er notað annaðhvort karlkyn eða hvorugkyn , sjá 3.1 . ) .  Í tungumálum sem hafa málfræðilegt kyn birtist flókið samband milli málfræðilegs og tilvísandi kyns í meirihluta persónulegra nafnorða ( hér er átt við orð sem vísa til fólks eins og frændsemisorð , starfsheiti og jafnvel sérnöfn ) . Þessu flókna sambandi fylgja oft kynbundnar ósamhverfur í samhæfingu .  Hér er rætt um tvenns konar tilvísanir : bendivísun og endurvísun ( Höskuldur Þráinsson 2005 : 516 - 518 ) .  Bendivísun er hugtak sem er notað þegar vísað er í líffræðilegt kyn ákveðinnar persónu eða hóps óháð málfræðilega kyninu .  Dæmi úr serbnesku .  Svona setningu má einnig oft heyra á íslensku þar sem líffræðilegt kyn læknisins ( sem er í þessu dæmi kona ) vegur þyngra á metunum en málfræðilegt kyn nafnorðsins , sem er karlkyn .  Þegar vísað er til tiltekins þekkts einstaklings er oft gripið í bendivísun . Þetta var algengt að sjá þegar Vigdís Finnbogadóttir var forseti Íslands og eðlilegt var að nota fornafnið hún þegar um forsetann var rætt .  Á hinn bóginn tekur endurvísun ekki tillit til líffræðilegs kyns einstaklings eða hóps .  

### essay_id = rit001_2
Eins og dæmi um starfsheiti sýna  eru stundum tengsl á milli málfræðilegs og líffræðilegs kyns í íslensku .  Þessi tengsl má helst sjá í dýraheitum , frændsemisorðum og orðum sem vísa til einstaklinga , sérstaklega í andstæðupörum , til dæmis : faðir – móðir , bróðir – systir , hani – hæna , úlfur – úlfynja .  Frændsemisorð eins og móðir , faðir , bróðir og systir eru sérstaklega áhugaverð hér því þessi orð beygjast eins en tilheyra samt ekki sama kyni .  Þetta stafar örugglega af gamla samkyninu í frumindóevrópsku sem nefnt var áður ( Jón Axel Harðarson 2001 : 264 ) en sýnir einnig að málvenjan breyttist þannig að líffræðilegt kyn náði yfirhöndinni og orðin yfir kvenverur urðu kvenkyns .  Kvenkynið , sem er yngst kynjanna þriggja , er talið hafa þróast smám saman úr hvorugkyni með ákveðnum viðskeytum .  Kvenkynsorð sem hafa þessi viðskeyti og tákna kvenverur gegna því hlutverki að mynda kynjaandstæðu við karlkynsorð .  Í íslensku er frjósamasta viðskeytið af þessu tagi -ynja , en það er einnig sögulegt viðskeyti og ekki virkt í myndun nýrra orða nú á dögum ( Jón Axel Harðarson 2001 : 264 ) .  Annar flokkur nafnorða sem hafa verið mjög kynjaskipt í íslenskri málvenju , heldur meira en í flestum tungumálum , eru sérnöfn .  Sérnöfn hafa nefnilega verið strangt kyngreind og eina nafnið sem var leyfilegt fyrir bæði kyn ( eftir töluverða baráttu ) var Blær , en sérnöfn beygjast eftir sama beygingarmynstri og önnur karlkyns- eða kvenkynsorð ( hér er karlmannsnafnið Sturla undantekning því það beygist sem kvenkynsorð en Blær beygist á tvennan hátt miðað við kyn ) .  Í júní 2019 komu ný lög um kynrænt sjálfstæði sem gerðu konum og körlum kleift að bera sömu nöfn ( Sólveig Klara Ragnarsdóttir , 2019 ) .  Þetta er í rauninni gríðarleg breyting og afleiðingar hennar bæði á kynjakerfið og íslenska málfræði eru enn óljósar .  Þessi breyting getur jafnvel haft áhrif á samræmi í nafnliðum og lýsingarorðssagnfyllingum því hugsanlega verða setningar á borð við „ Sigríður er mjög sterkur “ eða „ Litla Ari var þreytt í dag “ tækar .  Þá er spurning hvort öll sérnöfn munu vera bæði karlkyns- og kvenkynsorð málfræðilega séð og hvernig þau munu beygjast .  Ef beygingin verður eins fyrir bæði kyn eins og Eiríkur Rögnvaldsson prófessor mælir með ( Snorri Másson , 2019 ) – til dæmis í eins beygingarmynstrum gömlu andstæðuparanna faðir og móðir . Eins og áður var nefnt – þá brýtur það alveg gegn beygingarmynstrum karlkyns- og kvenkynsorða .  Þessi áhugaverða breyting á málvenju verður rædd frekar í þriðja kafla þegar skoðaðar verða breytingar í málinu og hvað stýrir þeim .  Fornöfn í íslensku eru einnig fallorð líkt og nafnorðin og beygjast flest í þremur kynjum .  Fornöfn eru hluti af svokölluðum lokuðum orðflokkum og geta ekki bætt við sig nýjum orðum ( Höskuldur Þráinsson 2005 : 62 ) .  Karlkynspersónufornafnið vísar til karlkyns einstaklinga og hópa en kvenkynsfornafnið vísar til kvenna .  Eins og nefnt var áður , þegar um blandaðan hóp manneskja er að ræða þá er notuð hvorugkyns fleirtala en ef um ótilgreindan hóp er að ræða kemur karlkyn til greina , sérstaklega með óákveðnum fornöfnum .  Af þessu sést að kvenkynsmyndin er talin mörkuðust allra mynda í íslensku og gegnir aldrei hlutleysishlutverki ( Guðrún Þórhallsdóttir , 2008 ) .  Í tilvikum þar sem málfræðilegt og tilvísandi kyn samræmist ekki á að nota endurvísun ( málfræðilegt kyn ákvarðar val á persónufornafni ) .  Líffræðilegt kyn ógildir þó oft málfræðilega samræmið .  Sérstaklega er þetta sýnilegt hjá hvorugkynsnafnorðum þar sem málnotendum virðist ekki finnast náttúrulegt að nota persónufornafnið það yfir mannverur ( sjá 3.3. ) .  Auk tilvísandi kyns sem tekur yfir í fornöfnum hafa líka komið fram breytingar í íslensku í samræmi milli nafnliðar og lýsingarorðssagnfyllingar .  Innan sama nafnliðar fylgir lýsingarorð hins vegar aldrei tilvísandi kyninu ( Gender arcoss ) . Nýlegar rannsóknir benda til þess að notkun málfræðilegra kynja sé að breytast ( Anna Helgadóttir , 2011 ) þannig að málfræðilegu kyni nafnorðs er ekki fylgt áfram innan setningar eins og í eftirfarandi dæmum .  Niðurstöður meistararitgerðar Önnu Helgadóttur ( 2011 ) benda til þess að kynjakerfi íslenskunnar sé að breytast að því leyti að líffræðilegt kyn er látið ráða frekar en málfræðilegt kyn .  Í framhaldi verður kynjakerfið í serbnesku skoðað og síðan þróun breytinga í þessum kerfum í báðum tungumálum ásamt almennri umræðu um málstaðal og málstýringu .  2.3. Kynjakerfið í serbnesku .  Í serbnesku eru þrjú málfræðileg kyn : karlkyn , kvenkyn og hvorugkyn .  Kyn er beygingarformdeild í nafnorðum , fornöfnum , lýsingarorðum , sögnum og töluorðum og beygjast þau jafnvel líka eftir tölu ( eintölu , fleirtölu ) og í sjö föllum .  Í nafnorðum og í þriðju persónu fornöfnum er kyn orðasafnsþáttur þannig að nafnorð hafa óbreytanlegt úthlutað kyn . Fáein nafnorð eru til sem eru undantekning á þessu .  Eitt dæmi er orðið bol ( ísl. sársauki , verkur ) sem getur verið annaðhvort í karlkyni eða kvenkyni en merkingarblær er svolítið öðruvísi – karlkynsorðið á meira við um líkamlega verki en kvenkyns um andlega en þau eru einnig notuð jöfnum höndum .  Sambærilegt er að í í íslensku er kyn grunnþáttur í fyrstu og annarri persónu í persónufornöfnum en aðlögunarþáttur í lýsingarorðum , öðrum fornöfnum , sumum töluorðum og sögnum í þolmynd og lýsingarhætti .  Sama kyn verður að vera í öllum orðum í nafnliðum og samræmi milli kyns frumlags og sagnfyllingar .  Í serbnesku eru breytingar í samræmi óhugsanlegar og setningar á borð við þessa eru alger málvilla .  Ástæður fyrir því eru tvær : Í serbnesku er karlkyn ómarkaðast í hvaða samhengi sem er en hvorugkyn er það kyn sem er markaðast .  Þetta má sjá í beygingarkerfinu þar sem karlkyn hefur tvö mismunandi beygingarmynstur , annað fyrir lifandi verur og hitt fyrir dauða hluti , en kvenkyn og hvorugkyn hafa bara eitt .  Hjá lifandi verum varðveitir serbneska einnig þá gömlu indóevrópsku málhefð að karlkyn gegnir hlutleysishlutverki þegar um bæði blandaðan og ótilgreindan hóp er að ræða .  Í ljósi þessa kemur ekki á óvart að þótt orðið roditelji ( foreldrar ) vísi í tvær manneskjur af mismunandi kyni er mögulegt að tengja það með persónufornafni og lýsingarorði í karlkyni .  Í fleirtölu sérstaklega er karlkynið afkastamest sem kemur líka í ljós í karlkynslýsingarorðum sem notuð eru yfir fólk af báðum kynjum , eins og zaposleni ( starfsmenn ) eða odrasli ( fullorðnir ) .  

### essay_id = rit001_3
Ef notaðar eru kvenkynsmyndirnar zaposlene eða odrasle er augljóst að bara um konur er að ræða .  Kvenkyn á bara við um fleirtölu orða í málfræðilegu kvenkyni og hvorugkyn um fleirtölu hvorugkynsorða .  Til eru jafnvel nokkur hvorugkynsorð þar sem kyn orðsins breytist í karlkyn eða kvenkyn í fleirtölunni ( sbr. foreldri , hk og foreldrar , kk í íslensku ) .  Spurnarorð í serbnesku eru flest óbeygjanleg orð en myndir þeirra sem tengdar eru mannverum eru sjálfkrafa í karlkyni .  Dæmi 1.6 b er ótækt og til þess að spyrja einungis um konu þarf að breyta spurningunni í : Koja [ žena ] je došla ?  Hvaða ( kvk. ) [ kona ] er komin ( kvk. ) ?  Óákveðin fornöfn eru einnig sjálfkrafa sett í karlkyn .  Eigi að síður er notkun bendivísunar ekki alveg útilokuð í serbnesku og dæmi eins og 1.1 koma fyrir í málinu .  Samt sem áður eru svona dæmi sjaldgæf og líklegra er að þau komi fyrir ef langt er á milli nafnorðsins og tilvísandi fornafns .  Með því komum við að annarri ástæðu þess að frekara ósamræmi málfræðilegs kyns komi ekki til greina í serbnesku – og ástæðan er einfaldlega sú að hægt er að finna betri lausn .  Serbneska nýtir mjög ríkt kerfi bundinna myndana , þá sérstaklega virk og fjósöm viðskeyti , í myndun nýrra orða .  Þetta rímar við það að í nafnorðum sem tákna lifandi verur eru mjög sterk tengsl á milli málfræðilegs og líffræðilegs kyns .  Enn fremur , í samhengi við mannverur og dýr , eru orð yfir fullorðinn karlkyns einstakling oftast í karlkyni og fullorðinn kvenkyns einstakling í kvenkyni en ungan einstakling ( af hvoru kyni sem er ) í hvorugkyni .  Einnig eru andstæðupör sem tákna frændsemi í viðeigandi kyni : majka , kvk ( móðir ) / otac , kk ( faðir ) , sestra , kvk. ( systir ) / brat , kk. ( bróðir ) o.s.frv .  Fyrir utan nokkur starfsheiti sem félagslega tengjast oftast ekki karlmönnum , eins og medicinska sestra , kvk. ( hjúkrunarkona , bókst. ‚ heilsu-systir ‘ ) eða babica , kvk. ( ljósmóðir ) , geta flest starfsheiti komið fyrir bæði sem kalkyns- og kvenkynsmynd , þ.e.a.s. flest kvenkynsnafnorð sem vísa til kvenna er hægt að búa til úr karlkynsmyndum með notkun viðskeyta .  Viðskeyti sem búa til kvenkynsorð eru : -a , -ica , -ka , -inja , -kinja .  Þannig er í ofannefndu dæmi hægt að nota kvenkynsorðin doktorka eða doktorica ( kvenlæknir ) til þess að merkja að um konu sé að ræða .  Þessi orðmyndun á ekki bara við um starfsheiti heldur er hún notuð í öllum tilfellum þar sem við viljum sérstaklega tala um kvenkyns mannverur : učenik / učenica ( nemandi , kk. og kvk. ) , potrošač / potrošačica ( neytandi , kk. og kvk. ) , kum ( svaramaður ) / kuma ( brúðarmær ) , Islanđanin / Islanđanka ( íslenskur maður , íslensk kona ) , Srbin / Srpkinja ( serbneskur maður , serbnesk kona ) o.s.frv .  Þó að þessi aðferð sé frjósöm er hún samt ekki algild .  Samkvæmt málvenju og málstaðli ( fyrirbæri sem frekar verður rætt um í næsta kafla ) þykir „ ljótt “ og „ óeðlilegt “ að bæta þessum viðskeytum við orð sem sjálf eru búin til með sömu orðmyndunaraðferð og tiltekin viðskeyti .  Þessi viðskeyti eru -ac og -lac sem mynda karlkynsnafnorð úr sögnum og eru sambærileg við viðskeytin -ari eða -andi á íslensku , þ.e.a.s þau búa til orð sem vísa til manns sem framkvæmir tiltekinn verknað . Sem dæmi má nefna : čitalac , kk. ( lesandi ) , gledalac , kk. ( áhorfandi ) , kupac , kk. ( kaupandi ) .  Eitt vandasamt viðskeyti í viðbót er -log ( sbr. -fræðingur í íslensku ) sem er mjög mikið notað í starfsheitum , t.d. psiholog ( sálfræðingur ) , biolog ( líffræðingur ) .  Þótt það sé fræðilega hægt að bæta við kvenkynsmyndunarviðskeyti er mælt gegn því vegna þess að kvenkynsorð sem eru búin til þannig hafa ekki „ kerfisbundið gildi í tungumálinu “ .  Í staðinn er mælt með að nota aðrar aðferðir til þess að gefa til kynna að um konu sé að ræða en það verður rætt í fjórða kafla .  Það er eitt annað atriði í serbneska kynjakerfinu sem er einnig vandasamt , hið svokallaða þriðja beygingarmynstur ( treća deklinacija ) .  Í serbnesku beygjast nafnorð eftir fjórum beygingarmynstrum sem að öllu jöfnu leiða í ljós kyn orðsins .  Í þriðja mynstrinu eru orð sem í nefnifalli eintölu enda á -a og þessi orð eru yfirleitt kvenkyns .  En sum þessara orða eru tæknilega séð í karlkyni þótt þau beygist eins og kvenkyn og samræmist jafnvel stundum kvenkyns lýsingarorðum og ábendingarfornöfnum .  Þannig myndu eftirfarandi setningar báðar teljast réttar : 1.7 .  On je pravi varalica .  Hann er sannur svindlari .  eða On je prava varalica .  Hann er sönn svindlari .  Fleiri orð af þessu tagi eru sudija ( dómari ) , mušterija ( viðskiptavinur ) , sluga ( þjónustumaður ) .  Öll þessi orð samræmast bara kvenkyni í fleirtölumyndinni .  Sveigjanleiki þessara orða virðist einnig gera tíðari notkun bendivísunar mögulega og kemur ekki á óvart að einu sérnöfnin sem geta verið bæði karla- og kvennanöfn í serbnesku tilheyri þessum hópi ( Saša , Vanja , Minja ) .  Þættir kynjakerfisins sem taka á lifandi mannverum og sérstaklega nýlegar breytingar á kerfinu verða skoðaðar í eftirfarandi köflum .  

### essay_id = rit002_0
Í þessum kafla var kyn sem beygingarformdeild og málfræðilegt hugtak kynnt ásamt flokkun þess innan málvísinda .  Greint var frá kynjakerfum í íslensku og serbnesku og vafasömum atriðum í tengslum við málfræðilegt og líffræðilegt kyn , samræmi milli nafnorða , lýsingarorða og fornafna , og notkun persónufornafna yfir ótilgreinda einstaklinga og blandaða hópa .  Í þriðja kafla verða hugtökin málstefna og málstýring kynnt og fylgir almenn umræða um viðhorf til þeirra í íslensku og serbnesku málsamfélagi .  Á eftir verður femínísk málstýring skoðuð sérstaklega , þær aðferðir sem hún notar og áskoranir hennar í ljósi kynjakerfis þessara tveggja tungumála .  Um málstaðal og breytingar á honum .  Þessum kafla er skipt í almenna umfjöllun um málstefnu og málstýringu í íslensku og serbnesku málsamfélagi og almenna umfjöllun um femíníska málstýringu , eðli hennar og helstu aðferðir sem hún beitir .  Fyrst verður skoðað hvað hugtakið málstefna felur í sér og hvernig hún hefur verið mótuð í málsamfélögunum tveim .  Því næst verða málbreytingar í ljósi femínískra hugmynda um tungumálið skoðaðar ásamt aðferðum sem nýttar eru í femínískri málstýringu til þess að auka sýnileika kvenmanna í málinu .  Svo verður greint frá ólíkum viðbrögðum þessara málsamfélaga við málstýringu og beitingu hennar .  Sumar aðferðanna eru betur heppnaðar í serbnesku og aðrar í íslensku máli og verða dæmi notuð til að skýra hvernig sumar málbreytingar henta hvoru tungumáli um sig misvel .  Málstefna og málstýring .  Málstefna er í stórum dráttum samfélagsstefna sem varðar stöðu og form tungumáls .  Hún samanstendur af þeim viðhorfum , meginreglum og ákvörðunum sem saman ákveða þróun tungumálsins í málsamfélagi eða fullvalda ríki .  Opinber málstefna ákvarðar hvaða tungumál fá stöðu opinberra tungumála í ríkinu , málstaðal í málsamfélagi og þau málsatriði sem teljast til vandaðs máls .  Frá þessu sjónarhorni er málstefna spurning um pólitíska ákvarðanatöku .  Það fer eftir málsamfélaginu sjálfu og þörfum þess hvort málstefnan verði útfærð eða hvort mælendur séu látnir stjórna þróun tungumálsins .  Opinbert tungumál getur verið búið til af höfundum málstefnunnar fyrir hönd mælenda , með því að sannfæra þá um að meira eða minna vönduð málafbrigði séu til og hvert þeirra ætti að nota í opinberum samskiptum .  Í þessu samhengi er talað um sýnilega málstefnu , þar sem staðall er búinn til gegnum námskrár , orðabækur , opinberar leiðbeiningar og reglur ( t.d. um stafsetningu ) eða fyrirmæli .  Hins vegar fyrirfinnst einnig dulin málstefna , þar sem ekki er auðvelt að benda á tiltekinn aðila sem reynir að hafa áhrif á form málsins .  Málstefna tekur bæði til stöðu og forms máls og til dulinna jafnt sem sýnilegra þátta og til þriggja meginstoða : málviðhorfs , málhegðunar og málstýringar .  Hugtakið málstýringu má nota um „ allar meðvitaðar eða ómeðvitaðar aðgerðir til að hafa áhrif á vöxt og viðgang tungumáls , hvernig það þróast og hvernig það er notað ” .  Málstýringu er beitt til þess að stöðva óæskileg fyrirbæri í tungumálinu og reyna að ráða orðavali og skilgreiningum hugtaka í umræðu .  Málstýringu er skipt í stöðustýringu og formstýringu .  Stöðustýring snýr að hlutverki tungumáls í samfélaginu en formstýring lýtur að afskiptum af þróun og notkun á einstökum þáttum tungumálsins , svo sem stafsetningu , framburði , beygingum og orðafari .  Höfuðþættir í íslenskri málstefnu eru varðveisla og efling .  Með varðveislu íslenskunnar er átt við „ alla viðleitni í þá átt að sporna við veigamiklum breytingum á málkerfinu og orðaforða málsins , eftir því sem hægt er , m.a. með því að forðast mikil erlend áhrif “ .  Eitt mikilvægasta atriðið er að viðhalda samhengi í málinu milli kynslóða en í íslensku er þessi þáttur málstefnunnar kenndur við málvernd og málhreinsun en mikil áhersla er lögð á að viðhalda tengslum við ritað mál fyrri alda svo að Íslendingar geti lesið og skilið íslenska texta frá miðöldum .  Með eflingu íslenskunnar er átt við allt sem miðar að því að íslenskt mál þjóni málnotendum sem best á hverjum tíma .  Þessi þáttur málstefnunnar er oft nefndur málrækt .  Eitt af helstu einkennum málræktar er nýyrðasmíð sem hefur verið styrkasta stoð íslenskrar málstefnu .  Frekar en að taka orð af erlendum stofni inn í málið er áhersla lögð á að mynda ný orð úr „ íslensku hráefni “ um ýmiss konar nýjungar ( nýyrði ) eða ef erlend orð eru tekin inn í málið ( tökuorð ) að laga þau að íslenskum framburði , stafsetningu og beygingum .  Þessi hreintungustefna er sérstaklega sterk og rótgróin í íslensku og beinist ekki endilega aðeins að erlendum áhrifum en á líka við um innri breytingar ; nýjar og breyttar beygingar . Framburður eða setningaskipan , slangur , ný orð og breytt merking orða eru angi hreintungustefnu .  Hún er þekkt sem séríslenskt fyrirbæri en á ekki rætur sínar að rekja mjög langt aftur í fortíðina .  Íslensk málnefnd var stofnuð 1964 , þegar tungumálið var talið í hættu í ljósi stöðugrar viðveru bandarískra og breskra hermanna á landinu .  Hlutverk málnefndar er að veita stjórnvöldum ráðgjöf um málefni íslenskrar tungu á fræðilegum grundvelli og gera tillögur til ráðherra um málstefnuna .  Árið 2008 kynnti nefndin tillögur að íslenskri málstefnu í texta sem heitir Íslenska til alls og snertir mikilvægustu svið þjóðlífsins að mati nefndarinnar .  Tveim árum seinna voru gefin út „ Lög um stöðu íslenskrar tungu og íslensks táknmáls “ sem staðhæfa að íslenska sé þjóðtunga Íslendinga og eigi að vera notuð á öllum sviðum samfélagsins .  Þetta var ítrekað í nýrri þingsályktun , um eflingu íslensku sem opinbers máls á Íslandi , sem samþykkt var á Alþingi í vor .  Eftir sem áður er ekkert ákvæði í íslensku stjórnarskránni um þjóðtungu landsins .  

### essay_id = rit002_1
Í samanburði við íslensku virðist staða tungumála í fyrrum lýðveldum Júgóslavíu frekar flókin .  Á Íslandi er reyndar einfalt samband þjóðar , ríkis og tungu þar sem flestir íbúar landsins hafa íslensku að móðurmáli og mismunandi mállýskur eru næstum engar .  Hér á eftir kemur stutt yfirlit yfir málstöðu á vesturhluta Balkanskagans á tuttugustu öld sem snertir serbnesku og helstu einkenni nútíma málstefnu Serbíu .  Í lok fyrri heimsstyrjaldarinnar var konungsríki Serba , Króata og Slóvena stofnað af fólki með mismunandi þjóðernisvitund og mikla tungumálafjölbreytni .  Seinna , árið 1929 , varð það að konungsríkinu Júgóslavíu og ríkisstjórn þess krafðist sameiningar þjóðernis og tungumáls : eitt sameiginlegt tungumál , serbókróatíska ; eitt þjóðerni , júgóslavneskt .  Ríkið brotnaði upp í seinni heimsstyrjöld árið 1941 en nýtt slavneskt ríki var myndað undir forystu kommúnistaflokks Júgóslavíu árið 1945 .  Í nýju Júgóslavíu var annars vegar lögð áhersla á tungumálasamheldni sem helsta stuðning pólitísku samsteypunnar og hins vegar fylgdi fyrrum Júgóslavía alþjóðlega virtri málstefnu um stjórnarskrárbundið og lagalegt jafnrétti hinna fjölmörgu tungumála sem töluð voru í landinu .  Ákveðið frelsi eða jafnvægi milli tungumálahópa hafði víða ríkt og landið hafði fjárfest í mismunandi tungumála- og rannsóknarstofnunum .  Í Serbíu er Stofnun serbneska tungumálsins ( s. ISJ ) , undirstofnun Serbnesku vísinda- og listaakademíunnar , aðalfræðastofnun tileinkuð kerfisbundnum rannsóknum á serbneska tungumálinu og sögu þess , en hún var stofnuð árið 1947 .  Hún var framlenging á Orðabókardeild sem hafði verið til síðan 1893 .  Eftir að kommúnistastjórnin missti völdin í kringum 1990 tók að bera á átökum milli þjóðernishópa , borgarastyrjöld braust út og ný ríki mynduðust í kjölfarið .  Með myndun nýrra þjóðríkja kom málstefna við sögu meðal annarra þátta .  Undirliggjandi þjóðernisstefna losnaði úr læðingi og tengdist harðvítugri málpólitík .  Lagasetning um opinbert tungumál var gjarna eitt það fyrsta sem birtist í stjórnarskrám nýrra ríkja .  Nefnd til að starfa að stöðlun serbneska tungumálsins var stofnuð skömmu eftir upplausn Júgóslavíu árið 1997 á vegum ISJ .  Gamall andi umburðarlyndis og tungumálaréttar lifir enn að sumu leyti en það eru líka skýrar vísbendingar um breytt málfar í tengslum við þjóðríkið .  Innan tveggja kynslóða hefur málstaða á Balkanskaga breyst býsna mikið í kjölfar öflugrar málstýringar sem er enn í gangi .  Til þess að kynna tungumálabreytingar sem varða kynjakerfi þarf að beina aðeins meiri athygli að hugtakinu málstýring almennt .  Eins og nefnt var áður er önnur leiðin til að innleiða málstefnu og málstýringu í gegnum stofnanir ríkisins eða „ að ofan " ( e. top-down approach ) og þessi aðferð hefur verið raunin í fyrrum Júgóslavíu undanfarin 30 ár .  Hin leiðin kemur úr grasrótinni , þar sem tilteknir hópar eða jafnvel áhrifamiklir einstaklingar í samfélaginu reyna að innleiða eða koma í veg fyrir notkun ákveðins málforms og málfars í opinberri og einkaumræðu , og miða að því að ákveðið val á máli verði eðlilegt ( e. bottom-up approach ) .  Ef litið er á málstýringu í víðara samhengi , sem alla viðleitni til að hafa áhrif á málfar fólks , bæði að ofan og úr grasrótinni , geta birtingarform málstýringar verið af margvíslegum toga , til dæmis : opinber stafsetning og beinar málfarsleiðréttingar í skólum og opinberum miðlum ; málfarsráðgjöf fyrir almenning , stofnanir og fyrirtæki ; fyrirmæli um uppbyggingu texta ; nýyrðasmíð ; endurnýjun orða um ýmsa hópa , svo sem þjóðfélagshópa ; og breytingar á hlutverki málfræðilegra kynja .  Síðustu þrjú atriðin eru af nokkuð öðrum toga og hafa almennt verið umdeildari en hin .  Reynt er að sporna við óæskilegum orðum eða beygingum með nýsköpun eða endurtúlkun með ákveðna jafnréttishugmyndafræði að baki .  Þegar kemur að síðasta atriðinu , kynjasjónarmiði í málstýringu , hefur það í áratugi verið beintengt við femínistahreyfinguna en raunar var hugtakið femínísk málstýring búið til af breska félagsmálfræðingnum Anne Pauwels .  Þessi tegund málstýringar hefur þangað til nýlega ekki fundið sinn stað innan ramma stofnanavæddrar málstýringar heldur hefur komið frekar úr grasrótinni .  Í framhaldinu verður femínísk málstýring skoðuð nánar og reynt að svara eftirfarandi spurningum : af hverju á að breyta hlutverki málfræðilegra kynja ?  Hvaðan koma þessar hugmyndir ?  Hvaða breytingar eru lagðar til ?  Hvernig er þessum breytingum beitt í tungumálum sem hér eru skoðuð ?  Hver eru rökin gegn þessum breytingum ?  Samkvæmt Mannréttindayfirlýsingu Sameinuðu þjóðanna er engin mismunun leyfð í samfélaginu og tungumál ætti að gefa til kynna viðleitni samfélagsins til að útrýma öllum tegundum mismununar ( eftir kynþætti , þjóðerni , kyni , aldri , kynhneigð og öðru ) .  Kröfur yfirlýsingarinnar hafa að miklu leyti orðið rótgrónar í mörgum vísindalegum greinum , svo að til er sérstök fræðigrein innan málvísinda um mannréttindi ( e. linguistic human rights ) sem fjallar um samband málfars og mannréttinda og ókynjað málfar ( e. gender sensitive language ) .  Forsendan er sú að efling ókynjaðs málfars gæti haft áhrif á vitund þeirra sem nota það tungumál og stuðlað að jafnrétti kynjanna .  Ósk um breytingu á málfræðilegu kyni snýst um sýnileika kvenna í tungumáli og meinta karlrembu í hlutleysishlutverki karlkyns .  Í flestum indóevrópskum tungumálum hefur karlkyn gegnt einhvers konar hlutleysishlutverki eins og sýnt var í öðrum kafla .  Því er haldið fram að konur geti ekki samsamað sig slíku orðfæri sé því beint til þeirra og að þannig sé þeim haldið utan við tungumálið .  Spurningar á borð við þær sem Ásta Svavarsdóttir veltir upp vekja upp spurningar um tungumálið : „ Er notkun karlkyns til þess að vísa til fólks almennt , t.d. með því að segja Allir eru jafnir fyrir lögunum , málfræðilegur eiginleiki íslensku eða málvenja sem hefur mótast af því að karlar hafa verið ráðandi í samfélaginu frá alda öðli ? “  Samkvæmt róttækum femínisma eru konur kúgaðar á grundvelli kyns síns og hið kvenlæga lýtur forræði hins karllæga .  

### essay_id = rit002_3
Þessi ritvenja er þó orðin algeng í serbnesku , sérstaklega í opinberu tungumáli .  Í mörgum löndum hefur orðið maður einnig orðið miðpunktur femínískra umræðna .  Ástæðan er sú að margir jafnréttissinnar amast við tvöfaldri merkingu orðsins , þ.e. að það vísi ýmist til karlmanns og svo tegundarinnar .  Í mörgum tungumálum hafa því verið búin til orð sem vísa til kvenna með því að skipta út endingunni -maður fyrir -kona .  Í ensku hefur einnig verið leitað að kynhlutlausari orðum samsettum með -person enda er yfirleitt mælt með því að nota kynhlutlaus orð og orðmyndir í leiðbeiningum um ókynjað málfar í ensku , fremur en að beita kvenvæðingu .  Í íslensku hefur þessi leið borið meiri árangur og var hún tekin upp af Kvennakirkjunni þegar sú krafa fór að heyrast að breyta þyrfti texta Biblíunnar í svokallað „ mál beggja kynja “ .  Auður Eir Vilhjálmsdóttir , prestur Kvennakirkjunnar , skrifar um mál beggja kynja .  Þessi aðgerð byggir á þeirri hugmynd að nútímaíslenska tali ekki til kvenna ef karlkyn er notað í almennri merkingu , þ.e. til þess að vísa einnig til kvenna , og nauðsynlegt sé því að endurskoða orðaval í titlum , ávörpum , starfsheitum og jafnframt notkun málfræðilegra kynja .  Þetta mál opnaði fyrir töluverða umræðu og hefur verið umdeildasta form málstýringar á landinu . Þessar aðgerðir hafa mætt mikilli mótspyrnu ekki síst vegna þess að talið er erfitt að finna málfræðileg rök fyrir þeirri meintu mismunun tungumálsins sem talsmenn þessarar stefnu hafa haldið fram .  Gagnrýnendur femínískrar málstýringar hafa fært rök gegn fyrirhuguðum breytingum víða um heim og oft eru málfræðingar og jafnvel femínistar í þeim hópi .  Pauwels nefnir eftirfarandi röksemdir sem mæla gegn femínískum umbótum : að tengsl milli mismununar í tungumáli og mismununar í þjóðfélaginu séu ósönnuð og það að breyta tungumálinu muni því ekki endilega rétta hlut kvenna ; að femínískar umbætur í málinu muni skaða bókmenntahefð og tengsl milli tungumála ; að femínískar málumbætur jafngildi ritskoðun sem vegi að tjáningarfrelsi einstaklingsins ; og að breytingarnar séu of erfiðar og því óskynsamlegt að hrinda þeim í framkvæmd .  Sumir andstæðingar ókynjaðs málfars halda því einnig fram að það gangi gegn málhefðinni og leyfi ekki tungumálinu að þróast „ náttúrulega “ .  Að lokum halda þeir því yfirleitt fram að slíkar umbætur séu fyrirferðarmiklar og einfaldlega „ ljótar “ .  Mills telur engin þessara mótraka vera gild .  Hún heldur því fram að tungumál þróist ekki á náttúrulegan hátt heldur séu stöðug barátta um hvaða tillögur verði samþykktar .  Umbæturnar virðist léttvægar vegna þess að þetta er „ aðeins “ tungumál en það hefur áhrif á hvernig konur upplifa hlutverk sitt innan samfélagsins .  Að lokum sé opinberum skjölum endalaust breytt í tengslum við breyttar aðstæður þrátt fyrir að það sé kostnaðarsamt .  Þannig kemst hún að þeirri niðurstöðu að flest þessara raka bendi einfaldlega til tregðu til að ganga að kröfum femínista .  Guðrún Þórhallsdóttir bætir því við varðandi mótspyrnu gegn þessum umbótum í íslensku að í tungumálum þar sem femínísk málstýring hefur verið stunduð áratugum saman hafi umræða um hinar ýmsu hliðar meintrar mismununar í tungumálinu staðið lengur en á Íslandi ; rannsóknir hafi farið fram á notkun kynja og afstöðu fólks til orðavals auk þess sem opinberar leiðbeiningar um ókynjað málfar hafi verið gefnar út þar sem femínistar í málfræðingahópi hafa tekið þátt í baráttu fyrir jafnrétti í tungumálinu og það haft áhrif á umræðuna .  Ekkert af fyrrnefndu hefur átt sér stað á Íslandi .  Staða opinberrar umræðu um mál og kyn er að verulegu leyti háð samfélagslegum og pólitískum bakgrunni í viðkomandi landi , einkum stöðu kvennahreyfinga .  Finnur Friðriksson bendir á að það komi reyndar á óvart að á Íslandi , sem er land með langa sögu kvennahreyfinga , hafi fræðilegur áhugi á máli og kyni verið frekar takmarkaður , bæði hjá málfræðingum og vísindamönnum sem starfa á skyldum sviðum .  Á svipaðan hátt hafa málefni máls og kyns ekki tekið mikið pláss í íslenskum fjölmiðlum og í opinberri umræðu eða á ýmsum samfélagsmiðlum .  Í Gender across languages er þetta útskýrt með því að margir virkir íslenskir femínistar telji málbreytingar af þessu tagi ekki skipta máli í jafnréttisbaráttunni .  Þessi staðreynd er tengd íslenskri hefð málhreinsunar sem hefur sterkan grasrótarstuðning .  Almenn skoðun í dag er að kyn í tungumáli sé bara málfræðilegt fyrirbæri og eigi sér enga samsvörun í hlutdrægni kynjamála .  Helsta aðferðin sem notuð hefur verið til að forðast þessa hlutdrægni í serbnesku er kvenvæðing ( t.d. slušatelj , kk. – slušateljka , kvk. ‚ áheyrandi ‘ ) og hún hefur verið framkvæmd bæði að ofan og gegnum femínistahópa og fjölmiðla .  Enska beitir að mestu leyti hvorugkynjun ( t.d. policeman – police ‚ lögregla ‘ ) en íslenskan hefur haldið í hlutleysi málfræðilegs karlkyns .  Nýlega hafa þó komið fram vísbendingar um að þetta sé að breytast og hvorugkynjun hafi náð yfirhöndinni að nokkru leyti .  Katrín Axelsdóttir bendir á eftirfarandi þrjú atriði sem birtast í Ríkisútvarpinu sem eiga að stuðla að kynhlutleysi .  Hvorugkyn fleirtölu er stundum notað í stað karlkyns fleirtölu , eins og í fyrirsögnunum „ Fjögur dóu í skotárás í Kaliforníu “ eða „ 38 tekin af lífi í Írak “ .  Ósamræmi milli nafnorðs og lýsingarorðs má einnig sjá í textunum á ruv.is á borð við „ Skólastjóri barnaskólans hreinsuð af ásökunum “ .  Síðast en ekki síst var heiti kosningarinnar „ Maður ársins “ á Rás 2 látið víkja fyrir heitinu „ Manneskja ársins “ árið 2017 .  Heitið „ Maður ársins “ er ekki það eina sem hefur farið „ kynhlutlausari leið “ , ávörp á borð við „ Öll velkomin “ ( sem hefð er fyrir , og : Allir velkomnir ) má einnig finna og kvenleg og jafnvel hlutlaus starfsheiti birtast meira og meira á vefsíðum fyrirtækja .  Rannsókn Önnu Helgadóttur á notkun málfræðilegra kynja í máli ungs fólks bendir einnig til þess að breyting sé að verða á notkun málfræðilegra kynja og afstöðunni til hlutleysis hins málfræðilega karlkyns í íslensku .  Nýlegar breytingar verða skoðaðar nánar í beinu framhaldi .  Þessum kafla var skipt í almenna umfjöllun um málstefnu og málstýringu , stutta sögu femínískrar málstýringar , og beitingu hennar ásamt röksemdum gegn henni .  Greint var frá helstu aðferðum málstýringar sem notaðar hafa verið í íslensku og serbnesku .  Í næsta kafla verður skoðað sérstaklega hvernig femínísk hugmyndafræði og málstýring hefur haft áhrif á kynjakerfi tungumálanna tveggja nýlega og hvernig tekið hefur verið á móti breytingum eða tillögum um breytingar í málsamfélögum .  Þá verður skoðað hvaða aðilar eru á bak við breytingarnar og hvert tilefni þeirra er , og rökstuðningur fyrir því að beðið sé eftir frekari breytingum , en það er sérstaklega sýnilegt í atvinnulífi og starfsheitum .  

### essay_id = rit003_0
4. Í leit að hlutlausara máli .  Þessi kafli fjallar um stöðu serbnesks og íslensks máls í kjölfar femínískrar málstýringar og stöðu umræðunnar um framlagðar breytingar í fræðasamfélagi málsamfélaganna tveggja .  Eins og rætt hefur verið í fyrri köflum hafa breytingar sem þessar helst komið fram annars vegar í notkun óákveðinna fornafna og persónufornafna yfir ótilgreinda einstaklinga og blandaða hópa og hins vegar í kyngreindum starfsheitum . Þetta verður í sviðsljósinu í framhaldinu .  Síðan kemur umfjöllun um ókyngreind fornöfn sem snýst að mestu um hvorugkynjun en lítil umræða hefur verið á þessu sviði í serbnesku . Aftur á móti hefur kvenvæðing í starfsheitum ekki borið mikinn árangur í íslensku .  Þess vegna verður meiri athygli beint að íslensku í fyrsta undirkafla en serbnesku í öðrum .  Að lokum verður athygli beint að tvískiptingunni : maður , kona og blæbrigðum í merkingu þessara orða .  4.1. Ný kynvitund og hvorugkynjun .  Eins og greint var frá í síðasta kafla hefur ókynjað málfar og það sem felst í enska hugtakinu inclusive language verið kallað „ mál beggja kynja “ á íslensku og kom það fyrst fram á sjónarsviðið á vettvangi Kvennakirkjunnar .  Hugmyndin var sú að karlkynsmyndir í biblíutextum sem eiga að vísa til beggja kynja víki fyrir hvorugkyni .  Þá myndu setningar á borð við : „ Sælir eru hjartahreinir því þeir munu Guð sjá “ , verða að : „ Sæl eru hjartahrein því þau munu sjá Guð “ , en karlkynsfornöfn eins og sá , þeir , allir , sumir og nokkrir breytast í hvorugkyn eins og í áðurnefndu dæmi Allir velkomnir → Öll velkomin .  Kvennakirkjukonur hafa farið að þessu fordæmi í útgáfu sinni Vinkonur Vinkonur og vinir Jesú og þær andmæla því að karlkynsorð geti verið hlutlaus og að það sé óbreytanleg íslensk hefð að nota karlkynsorð um fleiri en eitt kyn .  Þetta var álitin býsna róttæk breyting og í kjölfar útgáfunnar urðu heitar umræður og mótspyrnu gegn breytingunum varð vart .  Samt sem áður virðist þetta tungutak hafa byrjað að ná fótfestu og enn fremur hafa breiðst út undanfarið .  Á þetta bendir Katrín Axelsdóttir í áðurnefndri umfjöllun sinni um málfar sem er að breytast hjá Ríkisútvarpinu . Anna Helgadóttir tekur í svipaðan streng í rannsókn sinni á málfari ungs fólks .  Vísbendingar eru um að notkun málfræðilegra kynja sé að breytast í íslensku með eftirfarandi hætti ( sem reyndar voru skoðaðar með dæmi í almennri umfjöllun um kyn í íslensku í fyrsta kafla ) : 1 ) Karlkyn er að víkja fyrir hvorugkyni þar sem um ótilgreinda einstaklinga eða almenna ávörpun er að ræða .  Samkvæmt málvenju er karlkyn notað um ótilgreindan hóp fólks en hvorugkyn eingöngu um hóp sem samanstendur af fleiri en einu kyni .  2 ) Það færist í vöxt að tilvísandi kyn samræmist líffræðilegu kyni þegar talað er um fólk .  Niðurstöður könnunar Önnu Helgadóttur ýta undir þá hugmynd því þátttakendur höfðu fornafn í hvorugkyni fleirtölu þegar þeir vísuðu til orðanna : krakkar , foreldrar , en einnig orðanna : nemendur , viðskiptavinir og áhorfendur , sem oft eru tengd blönduðum hópi fólks .  3 ) Ósamræmi málfræðilegra kynja innan setninga er líka stígandi bæði hjá tilvísandi fornöfnum ( t.d. er eðlilegra samkvæmt málvenju að láta karlkynsfornafnið ‚ hann ‘ vísa til orðsins ‚ kennari ‘ þrátt fyrir að um konu sé að ræða en ungt fólk velur frekar að nota hún ) en einnig í sambandi lýsingarorðssagnfyllinga við frumlag ( t.d. „ foreldrarnir eru reið “ ) .  Í fyrsta kafla var einnig sýnt að ekki er hægt að beita breytingum á borð við þessar í serbnesku út af því að hvorugkyn er markaðasta kynið af öllum og getur aldrei gegnt hlutleysishlutverki .  Hugmyndirnar að baki þessum breytingum virðist mega rekja til sjónarmiða róttæks femínisma en samkvæmt því eru konur kúgaðar á grundvelli kyns síns og hið kvenlæga lýtur forræði hins karllæga .  Þjóðfélagið einkennist af karlaveldi sem stendur svo djúpum rótum í sögu , samfélagi og menningu að það hefur lifað af helstu þjóðfélagsbreytingar sögunnar en sumir halda því fram að þessi rótgróna mismunun kvenna endurspeglist í tungumáli .  Burtséð frá Kvennakirkjunni hafa ekki margir reynt að tengja þessar hugmyndir við íslensku , sérstaklega þar sem málvísindafólk hefur verið stærsti andstæðingur slíkra hugmynda .  Sem nýlegt dæmi um þessa umræðu á Íslandi má nefna grein eftir Hildi Knútsdóttur á femínísku vefsíðunni Knúz .  Í greininni heldur Hildur því fram frá sjónarhorni málfræðilegs afstæðis og femínískra guðfræðinga , að tungumál móti hugsanir okkar og notkun karlkyns í hlutleysishlutverki geri íslensku að karlmiðuðu tungumáli sem kúgar konur .  Í mikilli umræðu sem greinin kom af stað í ummælakerfi á vefsíðunni kom mesta mótspyrnan einmitt frá málfræðingnum Írisi Eddu Nowenstein , sem skrifaði sér grein sem andsvar .  Í greininni sinni „ Að gera málkerfið að karlrembusvíni “ hafnar hún málfræðilegu afstæði þar sem það sé úrelt kenning þótt hún sé annars sammála femínískri stefnu Hildar .  Að lokum fjaraði umræðan út en hugmyndir um karlrembu í íslensku hafa síðan komið fram í öðru umhverfi .  Jafnréttisbarátta kynjanna er nefnilega ekki eina málefnið sem í hafa náðst áfangasigrar í íslensku samfélagi undanfarið , nýlega endurskilgreindi hinsegin samfélagið hugtakið kyngervi og leysti upp tvíhyggjuna karl-kona með nýrri kynvitund , margvíslegum kynjum og kynhneigðum .  Hefðbundin tvígreining í karla og konur hefur þannig orðið úrelt og gera þarf ráð fyrir fleiri valkostum .  Í ljósi íslenskrar málhreinsunarstefnu og sterkra málhefða hefur orðið ljóst að íslensk tunga hefur mjög takmarkaða möguleika til að bregðast við þessum nýja samfélagslega veruleika .  Innan hinsegin samfélagsins er kynsegin fólk ( e. gender queer / gender fluid ) .  Kynsegin er regnhlífarhugtak yfir fólk sem lítur ekki á sig sem einungis karlkyns eða kvenkyns .  Sumir upplifa sig sem hvort tveggja , aðrir sem hvorugt og enn aðrir sem eitthvað þar á milli .  Samtökin ‘ 78 hafa síðustu ár verið brautryðjendur svonefndra „ hinsegin málumbóta “ , þau hafa búið til gríðarlega mikið af nýyrðum um kyngervi og kynhneigð og tókust einnig á við sjálfstjáningu fólks sem finnur ekki sinn stað í hefðbundinni tvíhyggju karla og kvenna eða jafnvel gagn- og samkynhneigðra .  Þótt tilgátan um að tungumál móti hugsanir sé umdeild eru tvímælalaus tengsl milli tungumáls og sjálfsmyndar samfélagshópa .  Málfar , orðaforði , framburður og fleira eru þættir sem fá málhafa til að samsama sig ákveðnu orðræðusamfélagi .  Þannig tilheyrir fólk ákveðnum félagslegum hópi eftir því hvaða eða hvernig mál það talar og sjálfsmynd þess mótast af því .  Vegna þessa tengsla getur tungumálið haft áhrif á sjálfsmynd hvers einstaklings .  Kyn fólks er hluti af sjálfsmyndinni og fólk vill almennt ekki láta vísa til sín með röngu kyni .  Frá þessu sjónarhorni getur málfræðilegt hlutleysi karlkyns orðið vafasamt , eins og Eiríkur Rögnvaldsson benti á á 10. norrænu ráðstefnunni um mál og kyn í Háskólanum á Akureyri árið 2017 : „ [...] Vegna þess að íslenska er tungumál með þrjú málfræðileg kyn er kyn mælanda alltaf fullkomlega gegnsætt bæði í skrifuðu og töluðu máli .  Einstaklingur sem lýsir því að hann sé glaður , þreyttur , dapur , og svo framvegis afhjúpar kyn sitt sjálfkrafa með því að velja t.d. „ ég er leiður “ og gefa sig fram sem karl eða „ ég er leið “ og tilkynna að hann sé kona .  Ímynduð kynhlutlaus tjáning væri „ ég er leitt “ en þetta hefur ekki verið í notkun vegna þess að það myndi gefa til kynna að sá sem segir það sé dýr eða hlutur .  Þannig að jafnvel fyrir einfalda tjáningu hentar notkun kynhlutlausra forma íslensku ekki vel .  

### essay_id = rit003_1
En það er ekki heldur æskilegt að málnotendum líði eins og þeir séu skildir út undan í sínu eigin máli og eins og Ari Páll bendir á : „ þegar talað er um fólk eða samfélagshópa á að nota þau orð sem viðkomandi hópur eða einstaklingur kýs sjálfur og  [...] ganga með opnum huga að þeim hugtakaforða sem viðkomandi hópur telur best lýsa sér og sinni sérstöðu gagnvart meginstraumnum . “  Í baráttunni við að finna sinn stað í tungumálinu hefur kynsegin fólk mætt hindrunum með fyrsta skrefið – að velja sér eiginnafn .  Samkvæmt íslenskum málstaðli eru eiginnöfn algerlega kynjaskipt en eins og greint var frá í fyrsta kafla komu ný lög um kynrænt sjálfræði árið 2019 sem gera það kleift að velja sér eiginnafn óháð kyni .  Þetta er bein afleiðing hinsegin málumbóta og það verður áhugavert að sjá hvers konar áhrif ( ef einhver ) þetta mun hafa á notkun málfræðilegra kynja .  Auðvitað mættu svona sterk brot á málhefðinni mótspyrnu , ekki síst í málvísindasamfélaginu , en helsti stuðningsaðili þessara umbóta er prófessorinn Eiríkur Rögnvaldsson sem heldur að það sé tímabært að endurskoða íslenskan málstaðal og losna við hefðir sem hafa neikvæð áhrif á viðhorf fólks til íslenskunnar : „ En hefðir eru lítils virði nema samfélagið þar sem þær gilda hafi áhuga á að halda í þær .  Hefð sem þarf að viðhalda með lögum er ekki hefð – heldur nauðung . “  Hann tók tillögu Samtakanna ´ 78 um að bjóða upp á annað val í hefðbundnum kynjaskiptum kenninöfnum líka fagnandi .  Lausn sem var boðið upp á var að endurnýta orðið bur sem kynhlutlaust viðskeyti til hliðar við –son og –dóttir í kenninöfnum .  Í nýrri notkun er gert ráð fyrir að orðið verði notað í hvorugkyni ( en það var notað í karlkyni í merkingunni sonur samkvæmt orðabókum ) með nýrri merkingu barn , afkvæmi .  Fólk sem skynjar sig hvorki sem karla né konur hefur byrjað að nota orðið síðan og það var tekið inn í frumvarp til laga um mannanöfn sem lagt var fram á Alþingi haustið 2018 en ekki samþykkt .  Samt sem áður , þegar kemur að málstýringu „ að ofan “ , virðast hinsegin málumbótasinnar hafa nú þegar náð meiri árangri á Íslandi á síðustu árum en femínistar náðu nokkurn tíma .  Önnur stór hindrun í málnotkun kynsegin fólks snýst um hvaða persónufornafn það getur notað um sjálft sig .  Sumir trans einstaklingar kjósa að notast við annaðhvort fornafnið hann eða hún en sumt trans fólk vill notast við kynhlutlaus persónufornöfn og er því í hópi með kynsegin einstaklingum .  Það er almennt álit fólks innan kynsegin samfélagsins að ekkert persónufornafn í íslensku sé nægilega gott til þess að vísa til þeirra sem ekki skilgreina sig sem karlkyns eða kvenkyns .  Þessum einstaklingum finnst ekkert þeirra þriggja persónufornafna sem þegar eru til – hann , hún og það – vera nægilega hentugt .  Í þessari skiptingu eigi hvorugkynsmyndin ‚ það ‘ að gegna hlutleysishlutverki en það sé Íslendingum of framandi að nota hvorugkyn eintölu um einstaklinga .  Enn fremur er notkun tilvísandi kyns í staðinn fyrir málfræðilegt kyn mest áberandi með hvorugkynsnafnorðum sem vísa til mannvera , eins og Þorbjörg Þorvaldsdóttir benti á í fyrirlestri sem hún flutti á ofannefndri málstefnu um mál og kyn .  Hún gaf eftirfarandi dæmi til að lýsa því : 3.1 .  Ófríska skáldið hljóp út af ljóðalestrinum .  Því hefur kannski verið óglatt .  Sjáðu stressaða vitnið í jakkafötunum .  Það er alveg ótrúlega sveitt .  Þótt þessar setningar séu málfræðilega séð réttar er mun líklegra að í dæmi 3.1. myndu málnotendur kjósa að nota ‚ henni ‘ og í 3.2. einnig velja líffræðilegt kyn einstaklingsins sem um er að ræða .  Í framhaldi segir hún að hvorugkynsfornöfn samræmist sjaldnast málfræðilegu kyni þegar um orð sem eiga við einstaklinga er að ræða eins og eftirfarandi tafla sýnir .  Ein leið til þess að forðast vandræði með notkun fornafnsins ‚ það ‘ er að búa til nýtt hvorugkynsfornafn sem myndi bara vísa til fólks með innblæstri frá sænsku lausninni hen .  Fleiri uppástungur voru lagðar til en fornafnið sem virðist ná fótfestu er ‚ hán ‘ .  Hvorugkynsfornafnið ‚ hán ‘ samræmist lýsingarorðum í hvorugkyni ( dæmi : Hán er orðið þreytt ) .  En eins og rætt var áður , er notkun hvorugkynslýsingarorða eintölu vafasöm þegar talað er um einstaklinga og það er notað sem rök gegn innleiðingu nýja fornafnsins .  Önnur mótrök gegn orðinu koma úr íslenskri málhefð þar sem fornöfn eru talin lokaður orðflokkur .  Að flokkurinn sé lokaður þýðir að við hann bætast ekki ný orð .  Samkvæmt þessari skilgreiningu er ekki hægt að bæta við nýju fornafni .  Samt sem áður staðhæfir Eiríkur Rögnvaldsson að það væri ekki svo uppáþrengjandi í tungumálinu .  „ Með því er ekki verið að bæta við fjórða kyninu í íslensku , því að hán er augljóslega hvorugkyn og hvorugkyn er fyrir í málinu .  Það er bara verið að koma með nýtt orð sem leysir orð sem fyrir er af hólmi að hluta til . “  Í áframhaldi segir hann að þetta sé ekki heldur einsdæmi í málinu .  Til skamms tíma voru tvö fornöfn til að tákna 1. og 2. persónu í báðum tölum –þú , þið , og svo þér bæði í eintölu og fleirtölu , og ég , við , og vér í upphöfnu tali bæði fyrir eintöluna og fleirtöluna .  Þar sem orðflokkur fornafna breyttist með því að þessi hátíðlegu fornöfn duttu út þá er ekki óhugsandi að ný fornöfn komi inn .  Enn er of snemmt að segja til um hvort hán muni festa sig í sessi í íslensku á svipaðan hátt og hen í sænsku og enn hefur engin formleg rannsókn verið framkvæmd á þeim mögulegu áhrifum sem það hefur haft .  En hvorugkynjun almennt bæði sem hluti af hinsegin málumbótum og í „ máli beggja kynja “ hefur verið litin alvarlegum augum af málvísindafólki á Íslandi , enda álitin mikið inngrip í málkerfið , sérstaklega breytingar á sambeygingu ( eins og samræmi milli nafnliða og sagnfyllingar ) .  Það var því miður ekki hægt að tengja þessa umræðu við málbreytingar sem hafa átt sér stað í kynjakerfi serbnesku bæði vegna áðurnefndrar vanhæfni hvorugkyns til að gegna hlutleysishlutverki og einfaldlega vegna þess að staða og kröfur hinsegin fólks eru hunsaðar og gróflega vantaldar á öllum sviðum í serbnesku samfélagi .  Í framhaldi er kastljósinu beint aftur að ákveðnu sviði , starfsheitum , þar sem mikil kvenvæðing hefur átt sér stað og umræðan hefur staðið yfir um nokkurt skeið í báðum málsamfélögum .  

### essay_id = rit004
Í umræðunni um kynjakerfið í tungumálunum tveim kom í ljós að stundum eru tengsl bæði í íslensku og serbnesku á milli málfræðilegs og líffræðilegs kyns .  Þessi tengsl eru algengust þegar um er að ræða dýraheiti , frændsemisorð og orð sem vísa til einstaklinga , oft andstæðupör á borð við faðir – móðir , vinur – vinkona .  Svona andstæðupör má líka sjá í sumum starfsheitum , en sum þeirra hafa lengi verið í málinu og önnur eru afleiðing femínískrar baráttu um sýnileika kvenna .  Í serbnesku eru nokkur starfsheiti sem lengi hafa verið tengd kvenkyni eins og krojačica ( ‚ saumakona ‘ ) , kuvarica ( ‚ matráður ‘ ) , čistačica ( ‚ ræstitæknir ‘ ) , vaspitačica ( , leikskólakennari ‘ ) , čistačica ( , ræstitæknir ‘ ) , stjuardesa ( , flugfreyja ´ ) , medicinska sestra ( ‚ hjúkrunarfræðingur ‘ ) , dadilja ( ‚ barnfóstra ‘ ) , og babica ( ‚ ljósmóðir ‘ ) .  Að þremur síðastnefndu heitunum frátöldum geta þessi starfsheiti komið fyrir bæði sem karlkyns- og kvenkynsnafnorð , þ.e.a.s. kvenkynsmyndirnar í slíkum andstæðupörum eru einmitt búnar til úr karlkynsmyndunum með viðskeytunum -a , -ica , -ka , -inja , -kinja , og -uša .  Í íslensku eru viðskeyti sem búa til kvenkynsmyndir ekki lengur virk .  Algengasta kvenviðskeytið -a er ekki lengur mjög virkt og einungis örfá kvenkynsorð sem enda á –a hafa verið búin til sem heiti um konur við hlið karlkynsorða , eins og þulur – þula og stjóri – stýra ( Anna Helgadóttir 2011 ) .  Kvenkynsmyndin stýra var þá notuð í myndun andstæðuparanna forstjóri – forstýra , skólastjóri - skólastýra , framkvæmdastjóri – framkvæmdastýra .  Starfsheiti sem vísa einnig til kvenna eru ekki óeðlileg í báðum málum en flest þessara orða í íslensku hafa endinguna -kona ( einnig oftast búin til sem andstæða við -maður ) .  Áður endurspegluðu þessi starfsheiti hefðbundna samfélagsstöðu karla og kvenna og skiptingu í karla- og kvennastörf , því störf sem var eðlilegt að konur gegndu ( eins og nefnt var að ofan ) og birtust í kvenkyni voru ekki háttsett störf og flest við þrif , matreiðslu og umönnun .  Í íslensku hefur sú þróun orðið á starfsheitum sem áður voru einungis kvenkyns að þeim hefur verið breytt í karlkynsorð eftir að körlum í þessum starfsstéttum fjölgaði .  Þetta var gert í kjölfar breytinga á menntun og skilgreiningu starfanna .  Starfsheitið leikskólakennari kom því í stað starfsheitisins fóstra þar sem þetta var skilgreint sem kennsla en ekki dagvist .  Hjúkrunarkonum var breytt í hjúkrunarfræðinga því námið var fært á háskólastig .  En sum starfsheiti eins og flugfreyja kallast nú flugliði bara vegna þess að karlmenn eru í auknum mæli farnir að vinna slík störf ( Selma Gunnarsdóttir 2009 ) .  Hið sama gerðist með heitið medicinska sestra ( ‚ hjúkrunarfræðingur ‘ , bókstaflega heilsu-systir ‘ ) í serbnesku .  Þótt náminu og starfslýsingunni hafi ekki verið breytt kom fram ný karlkynsmynd , medicinski tehničar ( bókstaflega heilsu-fagmaður ‘ ) , þegar karlmenn byrjuðu að sýna áhuga á starfinu .  Sama gilti ekki um karlastéttir sem kvenmenn byrjuðu að sækja í en þetta var útskýrt með hlutleysishlutverki karlkyns í báðum tungumálum og því að kvenkyn hafi alltaf haft mjög þröngt notkunarsvið þegar talað er um fólk þar sem það er yfirleitt notað um konur ( með fáum undantekningum sem nefndar voru í fyrsta kafla ) .  Samt sem áður sýnir þetta tengsl í huga málnotenda milli málfræðilegs kyns starfsheita og líffræðilegs kyns þeirra sem bera þessi heiti .  Smám saman komu samt nýjar myndir inn í málið .  Í serbnesku voru áðurnefndar kvenkynsmyndir búnar til með notkun viðskeyta .  Í íslensku eru ýmis starfsheiti sem enda á orðinu -maður og oftast hafa verið smíðuð úr þeim orð sem vísa til kvenna eða allra kynja með -kona ( eða með því að bæta kven - fyrir framan ) og -fólk .  Mörg starfsheiti eru þó í karlkyni en enda ekki á -maður .  Sem dæmi má nefna orðin : kennari , skólastjóri , leikari , bóndi , og svo störf sem enda á -fræðingur ( lögfræðingur , sálfræðingur o.s.frv. ) .  Einnig hafa verið mynduð sérstök kvenkennd starfsheiti við hlið karlkenndra í þessum tilfellum ; sem dæmi má nefna kennslukona , skólastýra , leikkona , og bóndakona .  Það var vissulega gert í þeim tilgangi að leggja áherslu á líffræðilegt kyn en það er ekki algengt og þessi orð eru frekar fá og sumar kvenkynsmyndirnar hafa í raun aldrei fest sig almennilega í sessi ( Selma Gunnarsdóttir 2009 ) .  Ein af ástæðunum fyrir því eins og Anna Helgadóttir bendir á er hversu mikið orðið var notað í fjölmiðlum og opinberri umræðu ( 2011 ) .  Í niðurstöðum hennar kom í ljós að þátttakendur könnuðust betur við og voru mun líklegri til að samþykkja myndina þingkona en til dæmis forkona eða lögkona sem tengist örugglega skírskotun fyrstnefnda orðsins þar sem Kvennalistakonur vildu frekar nota heitið þingkona um kvenkyns þingmenn sem komust á þing árið 1983 og þetta orð var mikið í opinberri notkun .  Engu að síður virðast flestar konur á Íslandi sætta sig við að vera kallaðar kennarar , þingmenn , eða forstjórar .  Í serbnesku eru einfaldlega engin orð í kvenkyni til fyrir ákveðin félagsleg hlutverk , störf eða tign , t.d. pilot ( , flugmaður ‘ ) , vatrogasac ( , slökkviliðsmaður ‘ ) , policajac ( , lögreglumaður ‘ ) .  Til eru fleiri orð þar sem virkur orðmyndunarháttur er notaður til að búa til kvenkynsmynd en orð mynduð þannig eru umdeild ; þetta var rætt í kafla 1.3 í sambandi við tiltekin karlkyns viðskeyti sem mynda karlkynsnafnorð úr sögnum .  Þar sem karlkynsmyndirnar hafa verið álitnar of vítt skilgreindar og hlutlausar hafa margir talsmenn feðraveldisins í Serbíu og málfræðilegra hugmynda sem styðja þessa skoðun haldið því fram áratugum saman að ekki sé nauðsynlegt að búa til kvenkynsmyndir fyrir starfsgreinar sem konur hafa nýlega byrjað að komast inn í .  Viðbrögð femínista hafa verið að reyna að hrekja slíkar fullyrðingar og sanna söguleg tengsl milli málfræðilegs kyns og félagslegrar stöðu kvenna og karla ( Filipović 2009 ) .  Notkun ókynjaðs málfars er þannig , þótt hún sé mjög virk í málinu , enn umdeild .  Nefnd um stöðlun serbneskrar tungu mælir með að notuð séu starfsheiti í kvenkyni þar sem notkun þeirra er í samræmi við gildandi málstaðal og málhefð .  Þegar kemur að kenkynsmyndum sem ekki eru staðlaðar eða algengar samkvæmt málhefðinni , þá er rétt að nota almenna karlkynsmynd , vegna þess að notkun hennar felur ekki á neinn hátt í sér mismunun gegn konum , heldur vitund um jafnt félagslegt gildi karla og kvenna ( Odbor za standardijaciju srpskom jezika 2017 : 274 ) .  Savić ( 2009 ) telur að takmörkun á notkun nýrra kvenkynsnafnorða sem ekki hafa verið notuð hingað til , en sem hægt er að búa til og nota í því formi samkvæmt orðmyndunarreglum , sé sýnilega að breytast .  Hún hafnar því afdráttarlaust að á serbnesku séu ekki til kvenkynsmyndir fyrir sum starfsheiti , en að þær séu bara ekki enn komnar í notkun .  Ef kvenkynsmyndirnar eru enn ekki til eða málnotendum finnst enn óeðlilegt að nota þær , þá bendir hún á tvo aðra möguleika til þess að viðhalda sýnileika kvenna í málinu .  Annar er að nota orðið žena ( , kona ’ ) með starfsheitinu en hinn er að kynna manneskjuna sem gegnir starfinu með sérnafni , notkun fornafns eða með því að leggja áherslu á að um konu sé að ræða á annan veg .  Til dæmis : Eina mikilvæga atriðið sem allir þátttakendur í umræðunni um ókynjað málfar eru sammála um ( bæði femínískir málfræðingar eins og Savić og nefndarmenn í Nefnd um stöðlun serbneskrar tungu ) er að ekki megi brjóta gegn málfræðilegu samræmi kynjanna innan setningarliða .  Í 12 viðmiðunarreglum sínum um stöðlun ókynjaðs málfars nefnir Savić þetta sem fyrstu regluna : „ Nauðsynlegt er að fylgja grundvallarreglum í myndun setninga á serbnesku : Frumlagið og sagnfyllingin verða að samræmast í kyni , tali og persónu . “  Þess vegna er óhugsandi , eins og rætt var í 1. kafla , að breytingar verði á þessu samræmi , ólíkt íslensku .  Þótt fræðimenn séu ósammála um umfang beitingar ókynjaðs málfars er málið orðið pólitískt í serbnesku .  Meginreglan um jafnrétti kynjanna er innifalin í lögum um mismunun frá 2009 ( s. Zakon o zabrani diskriminacije ) og jafnréttislögum frá sama ári ( s. Zakon o ravnopravnosti polova ) , svo og í stefnumörkun ríkisins ( Begović 2015 ) .  Notkun ókynjaðs málfars hefur orðið eitt af grunntáknum breytinga á rótgrónu feðraveldinu í serbnesku samfélagi , sérstaklega þar sem landið vonast nú til að ganga í Evrópusambandið ( að minnsta kosti formlega ) og stefna að meira frjálsræði á mörgum sviðum .  Reglubók um notkun ókynjaðs málfars er einnig felld inn í Siðareglur blaðamanna í Serbíu ( 2008 ) , Siðareglur fyrir rafræna fjölmiðla ( 2002 ) og Félag sjálfstæðra rafrænna fjölmiðla ( Begović 2015 ) .  

### essay_id = rit005
Þótt stutt sé við notkun ókynjaðs málfars á mörgum opinberum sviðum er mismunandi tilhneiging hjá konum til að nota kvenkynsmyndir tengdar starfsstéttum .  Þó að kvenkynsstarfsheiti séu til í serbnesku velja margar konur sem eru í mikils metnum störfum ( ráðandi stéttir og sérfræðingar á mörgum sviðum ) að nota karlkynsheiti um sig .  Það virðist vera að kvenkynsheiti séu ekki metin til jafns við karlkynsheitin og störfin missi eitthvað af virðingu sinni með notkun kvenkynsheitanna ( Bugarski 2005 ) .  Svipað kom í ljós í rannsókn Steinþórs Steingrímssonar í sambandi við birtingu kvenkynsmyndanna ( hann taldi sérstaklega nafnorðin sem enda á -kona ) í Markaðri íslenskri málheild .  Hann bar saman hversu oft kvenkynsmyndir koma fram í MÍM og í leit á Tímarit.is og hversu oft kvenkenndu orðin koma fram hlutfallslega miðað við þau hefðbundnu / karlkynjuðu .  Hann skoðaði líka hvernig hlutfallið hefur breyst frá því um miðja 19. öld og þar til nú .  Niðurstöður sýndu að algengustu starfsheitin sem enda á -kona eru öll minna notuð en karlkynjaðar samsvaranir þeirra , sem kemur ekki á óvart miðað við það að kvenkenndu orðin geta bara átt við konur en þau karlkynjuðu eru ætluð fólki af báðum kynjum .  Þó kom einnig í ljós að notkun margra starfsheitanna hefur aukist mikið undanfarna áratugi en einmitt að kvenkynsstarfsheiti séu í æ ríkari mæli notuð um konur í ákveðnum starfsstéttum ( Steinþór Steingrímsson 2015 ) .  Steinþór skipti þessum stéttum í vinnandi stéttir , ráðandi stéttir og skapandi stéttir .  Í ráðandi stéttum var notkun orðsins þingkona mest áberandi einmitt út af áðurnefndri baráttu þingkvenna Kvennalistans fyrir því að vera ávarpaðar á þennan hátt .  Þá kemur ekki á óvart að hlutfall þessarar myndar hafi verið hátt í Alþingisumræðum á níunda og tíunda áratugnum og að svo hafi notkun orðsins farið að dala aftur .  Í prentmiðlunum hefur notkun þess þó aukist undanfarið , hugsanlega vegna fjölgunar kvenna á þingi ( Steinþór Steingrímsson 2015 ) , en það rökstyður útskýringar Önnu Helgadóttur um jákvæð viðbrögð þátttakenda í rannsókninni hennar við orðinu þingkona .  Rannsókn Steinþórs leiddi í ljós að þau starfsheiti sem hann skilgreindi sem hinar skapandi stéttir njóta nokkurrar sérstöðu því að í langflestum tilvikum hefur notkun kvenkennda starfsheitisins aukist síðustu áratugi .  Ein ástæða fyrir þessu gæti verið að til þessara stétta teljast störf eins og leikari / leikkona , söngvari / söngkona , en í þessum störfum gegna menn og konur mismunandi hlutverki ( söngkonur syngja í annarri tónhæð en söngvarar og kvenna- og karlakórar eru aðskildir , leikarar leika karlmannshlutverk en leikkonur kvennahlutverk og þau keppa í mismunandi flokkum til verðlauna ) .  Ein af ástæðunum sem serbneskir fræðimenn telja vera fyrir því að konur hiki við að nota kvenkynsmyndir er að þær hafi stundum neikvæðan merkingarblæ .  Kvenkynsorðið táknar oft ekki það sama og samsvarandi karlkynsútgáfan og er stundum jafnvel niðrandi fyrir konuna sem það lýsir ( Rajić 1982 ) .  Sem dæmi má nefna orðið domaćica sem merkir ‚ húsmóðir ‘ sem er sögulega algengasta staða kvenna og í dag oft tengd við kúgun þeirra .  Karlkynsmyndin domaćin merkir hins vegar ‚ forstöðumaður heimilis ‘ og er virðulegt hugtak .  Hugsanlega hafði domaćica einu sinni þá merkingu ( forstöðukona heimilis ) en eins og Mills greinir frá ( 2008a ) hafa blæbrigði hugtaka sem tengd eru konum eða kvenleika sögulega breyst á neikvæðan hátt , sérstaklega hvað varðar orð sem vísa til kvenna í valdastöðum .  Annað dæmi er orðið sponzor sem þýðir ‚ ábyrgðarmaður , stuðningsmaður ’ en kvenkynsmyndin sponzoruša er frekar neikvætt orð sem vísar til konu sem vill ekki taka ábyrgð á sjálfri sér og leitar að ríkum manni til að giftast sem mun borga fyrir hennar þarfir .  Að lokum má nefna starfsheitið sekretarica sem þýðir ‚ ritari , persónulegur aðstoðarmaður ‘ en karlkynsmyndin sekretar merkir ‚ kanslari , ráðherra ‘ .  Síðan Angela Merkel varð kanslari Þýskalands hefur kvenkynsorðmyndin sekretarka verið notuð fyrir þá stöðu , en viðskeytið -ka hefur í tímans rás verið notað fyrir hjúskaparstöðu og var bætt við eftirnöfn til að vísa í giftar konur ( þannig að ef eiginmaðurinn heitir Petrović þá er Petrovićka kona hans ) ; í huga eldri kynslóða kvenna merkja núverandi starfsheitin ministarka ( , kvenkyns ráðherra' ) og doktorka ( , kvenkyns læknir' ) því eiginlega eiginkona ráðherra og læknis .  Sama má segja um orðið gleðikona í íslensku .  Eins og Ásta Svavarsdóttir bendir á : „ Gleðimenn eru þeir kallaðir sem eru glaðværir , félagslyndir og gefnir fyrir skemmtanir .  Almennt merkir orðið gleðikona hins vegar ‚ lauslætisdrós , vændiskona' og það er eina merkingin sem gefin er í íslenskum orðabókum “ ( Ásta Svavarsdóttir 2015 ) .  Að lokum kemur upp spurningin um tvískiptinguna maður-kona sem birtist eftirtakanlega í starfsheitum .  Orðið maður í íslensku merkir bæði tegundarheitið og einnig ‚ karlmaður ‘ .  Í íslenskri málhefð vísar þetta orð til beggja kynja í mörgu samhengi og er eitt af hlutlausum orðum yfir einstaklinga af tegundinni Homo sapiens , þannig að tvískiptingin maður-kona virðist vera ónákvæm og ætti frekar að nota karl-kona .  Merking orðsins maður samsvarar merkingu orðsins man í ensku og čovek í serbnesku .  Orðið čovek ( fleirtala : ljudi ) gegnir mörgum hlutverkum í serbnesku og á einnig við um bæði kyn í samsettum orðum og orðasamböndum eins og čovečanstvo ( ‚ mannkyn ‘ ) , ljudska prava ( ‚ mannréttindi ‘ ) og čovečnost ( ‚ mannúð ‘ ) .  En þótt čovek eigi við bæði kyn þýðir það oft aðeins karlmaður í daglegri notkun , eins og sést í fasta orðasambandinu čovek i žena ( ‚ maður og kona ‘ ) ( Bugarski 2005 : 54 ) .  Orðið man í ensku fór að missa hlutleysisstöðu sína og í staðinn fyrir mankind er nú talað um humankind og hafa verið smíðuð orð með -person eða -people í stað -man þegar vísað er til beggja kynja ( Pauwels 1998 ) .  Þessi þróun virðist einnig vera að koma smátt og smátt fram í serbnesku og íslensku þar sem sumum málnotendum finnst orðin eiga bara við karlmenn ( þótt samsvarandi orð , muškarac sem merkir , karl' , sé einnig til í serbnesku ) .  Eins og rætt var áður hafa verið búin til mörg samsett orð í íslensku með viðskeytunum kona og fólk sem leysa af maður , og sumum jafnréttissinnum þykir meira jafnrétti vera fólgið í kynhlutlausari orðum á borð við manneskja ( Anna Helgadóttir 2011 ) .  Þessi nýja tvískipting í menn og konur þykir komin það langt að notkun orðsins kona í stað maður sem ópersónulegt óákveðið fornafn hefur undanfarin ár verið sífellt meira áberandi hjá konum sem skrifa t.d. bloggfærslur eða ummæli á ýmsum samfélagsmiðlum ( Finnur Friðriksson 2017 ) .  Í serbnesku hafa konur einnig farið að nota orðið žena ( ‚ kona ‘ ) sem eina tegund mótmæla því orðið žena hefur í serbneskri málhefð neikvæðan merkingarblæ í samanburði við andheiti sín , muškarac og čovek ( Bugarski 2005 : 55 - 56 ) .  Bugarski bendir á að flest föst orðasambönd og orðatiltæki með orðinu žena séu neikvæð ( öll nema þau sem nefna konu í móðurhlutverki ) .  Þannig er talað t.d. um ženska glava ( bókst. ‚ haus konunnar ‘ ) í merkingunni ‚ heimskur haus , vitleysingur ‘ og einnig um ženska logika ( ‚ kvenleg rök ’ ) og ženska pamet ( , kvenlegar gáfur' ) sem þýðir skortur á rökfræði og rökhugsun .  Hildur Knútsdóttir ( 2013 ) bendir líka á neikvæða aukamerkingu sem fylgir konum og stelpum í íslensku : „ Þegar það á virkilega að niðurlægja karlmann er hann kvengerður .  Strákar eru sagðir hlaupa eins og stelpur , kasta bolta eins og stelpur , grenja eins og smástelpur og láta eins og kellingar .  Og það er hreint ekki sambærilegt að vera strákastelpa og stelpustrákur . “  Undarleg viðbrögð við orðinu ‚ kona ‘ komu einnig frá mannanafnanefnd þegar Kristbjörg Kristjánsdóttir reyndi í tvígang að sækja um að fá millinafnið Kona en var neitað vegna þess að það þótti niðrandi fyrir stúlkubarn að bera nafnið Kona ( Þórdís Lilja Gunnarsdóttir 2014 ) .  Undanfarið hafa um 50 konur skráð millinafnið Kona í símaskrá sem mótmæli gegn þessum niðurstöðum mannanafnanefndar ( Hringbraut 2019 ) .  Eins og sýnt var í þessum undirkafla hefur skipting í karlkyns og kvenkyns starfsheiti farið að aukast undanfarið og einnig notkun á orðunum ‚ maður ‘ og ‚ kona ‘ sem virðist brjóta í bága við aukið hlutleysi í málinu .  Það er að segja , ef samkvæmt nýjum lögum , bæði konur og karlar fá að heita sömu nöfnum og farið verður að líta á mannanöfn eins og hver önnur nafnorð sem hafa sitt málfræðilega kyn ótengt kyni nafnbera , á þá ekki einnig að líta á starfsheiti sem nafnorð í sínu málfræðilega kyni ?  3.3 . Samantekt .  Í þessum kafla var sjónum beint að þeim aðgerðum sem hafa nýlega haft áhrif á kynjakerfi í íslensku og serbnesku .  Í serbnesku hefur það að mestu leyti verið kvenvæðing , enda kynhlutleysi ekki hentugt bæði vegna veikrar stöðu hvorugkyns í málinu og stöðu serbnesks samfélags sem leitar ekki að meira hlutleysi .  Þvert á móti hefur kynhlutleysi verið mjög virkt á Íslandi ( sérstaklega í formi hvorugkynjunar ) en kvenvæðing virðist einnig hafa meiri áhrif en áður , einkum í starfsheitum .  

### essay_id = rit006_0
Norræn goðafræði hefur notið mikilla vinsælda í dægurmenningu hins vestræna heims undanfarið .  Þessi þróun kom á óvart og er áhugavert fyrirbæri .  Norrænir guðir og víkingar birtast í skáldsögum , teiknimyndasögum , kvikmyndum og teiknimyndum en eru nú að ryðja sér til rúms á nýjum og óvæntum vettvangi sem býður upp á mikla gagnvirkni : í tölvuleikjum .  Nytsemi tölvuleikja og möguleikar þeirra í kennslu hafa einungis verið viðurkenndir af fræðasamfélaginu nýlega .  Tölvuleikir geta meðal annars vakið áhuga krakka á heimssögu , goðafræði og tungumálum , en einnig geta þeir nýst sem kynningarverkfæri t.d. til þess að skapa þjóðarvörumerki .  Það er áhugavert að nánast engir þeir leikir sem nýta sér vettvang norrænna goðsagna eru upprunnir í norrænum löndum .  Enn fremur er þeim persónum sem þar koma fram breytt til þess að falla betur að vestrænni nútímamenningu .  Í þessari ritgerð ætla ég að skoða hvernig atburðum og persónum úr norrænni goðafræði er lýst í leiknum Jotun , en hann gefur sig út fyrir að gerast innan heims hinnar norrænu goðafræði .  Ég mun einnig fara yfir það hvernig gagnvirkur heimur tölvuleikja getur verið nýttur til að vekja athygli og áhuga á þessum heimi goðsagna en á sama tíma höfðað til neytenda sem dæmigerður tölvuleikur þar sem markmiðið er að vinna .  Frásagnarmöguleikar í tölvuleikjum .  Rannsóknir á tölvuleikjum eru tiltölulega ný fræðigrein sem er í örri þróun .  Hægt er að rannsaka tölvuleiki á fjölbreyttan hátt en samanborið við ýmis önnur rannsóknarefni taka þeir stöðugt róttækum breytingum .  Upprunaleg umræða um tölvuleiki og flokkun þeirra þróaðist frá því að vera deilur um hlut frásagnar í tölvuleikjum í það hvort frásagnarhugtakið væri óaðskiljanlegur hluti af fræðilegri umfjöllun um leiki .  Það er hægt að skipta hópum fólks sem hefur skoðun á eðli tölvuleikja í tvennt .  Annars vegar eru það frásagnarsinnar sem líta á tölvuleiki sem frásagnarmiðil á borð við bækur og kvikmyndir og hins vegar spilunarsinnar sem hafna þeirri skoðun að leikir segi sögur en halda því fram að tölvuleikir hafi yfir höfuð ekkert að segja ; það sem skipti máli fyrir þá sé hönnun leiksins , formgerðin og reglukerfi en ekki framsetning .  Hér verður hinu síðarnefnda viðhorfi hafnað og því þvert á móti haldið fram að leikir og frásagnir séu óaðskiljanleg fyrirbæri .  Enn frekar verður samanburði leikjanna við kvikmyndir og bækur hafnað .  Ástæða þess er sú að tölvuleikir eru einstakur miðill sem „ gagnvirkar frásagnir “ .  Ólíkt lesendum bóka og áhorfendum kvikmynda getur spilarinn haft bein áhrif á frásögnina .  Tilgangurinn með spilun er einnig ólíkur tilgangi þess að lesa bók eða horfa á kvikmynd : í tölvuleikjum verður spilarinn að ná ákveðnu markmiði ( til að safna sem flestum stigum eða sigra lokaandstæðinga ) .  Einn flokkur tölvuleikja sem leggur sérstaka áherslu á frásagnir eru svokallaðir ævintýraleikir .  Þeir reyna að líkja eftir frásögnum annarra miðla með því að blanda þeim saman við nýja möguleika tölvuleikjamiðilsins .  Með því að búa til betri tækni og skapa fleiri möguleika er líka búið að blanda saman leikjaflokkum og nota sögusvið meira í uppbyggingu leikveralda .  Að búa til tölvuleiki nýtur í dag vaxandi viðurkenningar sem leið til að búa til veraldir .  Í mörgum nýjum tölvuleikjum felst samsetning táknfræði , reglna , tæknilegra aðferða og fagurfræðilegs stíls sem skapar trúverðugt og heildstætt svið fyrir gagnverkun .  Spurningin varðandi norræna goðafræði er : á hvaða hátt geta þessar sögur verið giftusamlega fluttar af miðli sem leggur ekki aðaláherslu á frásögn ?  Goðin og jötnar og staða þeirra í tölvuleikjum .  Það þarf ekki að skoða tölvuleiki ítarlega til þess að sjá tilvísanir í norræna goðafræði .  Ævintýraleikir og tölvuspunaspil hafa sérstaklega mikið af vísunum í Óðin , Þór með hamar og ragnarök en á undanförnum árum hefur mörgum leikjum verið beint sérstaklega inn á braut norrænnar goðafræði og víkinga .  Styrkleiki norrænu goðafræðinnar í samhengi tölvuleikja er máttur sagnanna sjálfra .  Hér nota ég orðið saga viljandi því ég hef í huga að hugtakið goðsögn er ekki til í norrænum málum og í þeim eru engin hugtök byggð á grísku rótinni mythos .  Þessi hugmynd er nokkuð ný en ekki eldri en frá því á síðari hluta 18. aldar .  Í norrænum heimildum er hugtakið saga notað um sögur úr norrænni goðafræði .  Það gæti þótt heillandi að goðin í þessum sögum eru gerð mennskari en þau í grísku goðsögunum .  

### essay_id = rit006_2
Héðan í frá mun ég fjalla um atriði í sögu leiksins sem hafa verið tekin úr goðafræðinni án sérstakra útskýringa , með það fyrir augum að vekja áhuga og forvitni spilarans um söguna á bak við atriðið .  Leikurinn byrjar í Jötunheimi .  Á meðan spilarinn skoðar fyrsta borðið kemur hann að brunni með stóru mannshöfði í og heyrir karlmannsrödd segja : „ Hinn helgi Mímisbrunnur , þar sem ég fórnaði auga mínu . Þar mun ég endurnæra þig og auka krafta þína . “  Eftir að hafa fengið þessar upplýsingar getur spilari sem þekkir norræna goðafræði áttað sig á að röddin tilheyrir Óðni og brunnurinn sé þar sem hann fórnaði öðru auganu fyrir visku .  Spilarinn fær fleiri leiðbeiningar frá Óðni þegar hann klárar fyrsta borðið .  Þegar Þóra er búin að sigra jötnana þarf hún að keppa við Óðin sjálfan .  Fyrir síðasta bardagann leiðir Óðinn í ljós að Þóra sé afkvæmi Þórs og að það sé vegna þess sem hann gefi henni annað tækifæri til að fara til Valhallar .  Hér reyndu framleiðendur leiksins að líkja eftir hetjusögum eins og til dæmis Íslendingasögunum , þar sem hetjan er tengd guðunum .  Helsti sýnilegi staðurinn í Jotun er Ginnungagap , sem er miðpunktur leiksins og tengir saman öll borðin og heimana .  Innblásturinn kemur klárlega frá Snorra-Eddu .  Ginnungagap er nefnt þar þó að staðnum sjálfum sé aldrei fullkomlega lýst , heldur bara svæðinu í kringum hann .  Fimm staðir sem nefndir eru í Eddunum eru notaðir til að tákna fimm heima í tölvuleiknum : Jötunheima , Niðavelli , Múspellsheim , Niflheim og Yggdrasil , tréð sem nær í hvern hluta heimsins eins og sagt er frá ekki bara í Gylfaginningu heldur líka í Grímnismálum .  Samkvæmt Gylfaginningu þá voru Niflheimur og Múspellsheimur til fyrir sköpun heimsins .  Múspellsheimur var suðlægt svæði og það var „ ljóst og heitt “ á meðan Niflheimur var ískaldur .  Greinilega voru báðir þessir staðir til í Ginnungagapi , aðskildir hvor öðrum .  Niðavellir eru nefndir í Völuspá og er þeim lýst sem „ sal úr gulli Sindra ættar ” .  Þar að auki eru örsögur og brot í tölvuleiknum sem segja frá sögum norrænnar goðafræði sem hluta af sögusviði leiksins .  Þar er til dæmis sagt frá sköpunarsögunni næstum því alveg eins og í Snorra-Eddu .  Í leiknum býr fjöldi vera í Yggdrasil og koma þær fram í Gylfaginningu og Eddukvæðum : dádýrin fjögur Dáinn , Dvalinn , Duneyrr og Duraþrór , íkorninn Ratatoskur sem „ hleypur upp og niður eftir askinum og ber öfundarorð milli arnarins og Níðhöggs “ og einnig snákurinn Níðhöggur sem situr við rætur Yggdrasils ( „ Gylfaginning “ ) og „ „ nagar rótina “ .  Æsir og vanir eru líka notaðir í Jotun .  Þeir gegna mikilvægu hlutverki í leiknum án þess þó að gnæfa yfir söguna hennar Þóru .  Frigg , Þór , Loki , Freyja og Heimdallur voru valin vísvitandi af því að þau eru þeir guðir sem spilarinn þekkir líklegast .  Auk þess hefur hæfni þeirra hagnýtan tilgang í leiknum .  Eplin hennar Iðunnar koma einnig fyrir í leiknum .  Þau bæta heilsu aðalpersónunnar og þar með þol og þrautseigju hennar í bardögum .  Í sögunni er Iðunn eiginkona Braga og varðveitir hún eplin : Hún varðveitir í eski sínu epli þau er goðin skulu á bíta tá er þau eldast , og verða þá allir ungir , ok svo mun vera allt til ragnarökkurs .  Jotun tengir saman vísindalega þekkingu norrænnar goðafræði en aðlagar hana og gerir aðgengilega fyrir erlenda notendur sem eru aðalmarkhópur leiksins .  Í þessari ritgerð voru gagnvirkar frásagnir tölvuleikja skoðaðar og gerð grein fyrir stöðu norrænnar goðafræði í veröldum þeirra .  Tölvuleikjafræði er tiltölulega ný fræðigrein sem breytist hratt og möguleikarnir aukast sífellt . Sögur úr norrænni goðafræði eru fullkomið sögusvið fyrir tölvuleik .  Þegar þær hafa verið notaðar sem hráefni í tölvuleiki hafa leikjahönnuðir samt sem áður hingað til reitt sig á klisjukenndar birtingarmyndir víkinga og norrænna goða úr dægurmenningu við gerð leikjanna .  Jotun er fyrsti leikurinn sem gerist í heimi hinnar norrænu goðafræði og reynir að kenna spilaranum um verur og atburði úr sögunum án þess að trufla spilunina .  Þetta slær í gegn aðallega vegna borðhönnunar og sjónrænnar framsetningar frekar en vegna frásagnarinnar .  Engu að síður gefur Jotun til kynna að hægt sé að skapa leik sem fræðir spilarann um goðafræði og vekur ekki bara áhuga á henni hjá honum heldur kemur Norðurlöndunum og menningu þeirra á framfæri .  Að búa til fleiri slíka leiki myndi ekki aðeins fræða spilarana heldur myndi einnig nýtast til að markaðssetja Ísland og gera leikina að þjóðarvörumerki .  

### essay_id = rit007
Þessi ritgerð fjallar um bókina Benjamín Dúfu eftir Friðrik Erlingsson sem hlaut Íslensku barnabókaverðlaunin árið 1992 .  Sagan gerist í hverfi sem er lýst sem lítilli veröld : einum stíg og einni götu sem eru raunverulegt ríki Benjamíns og vina hans .  Strákarnir eru níu og tíu ára gamlir og ásamt Róland , nýfluttir í hverfið . Þá dreymir um að lenda í ævintýrum og dularfullum atburðum .  Benjamín , Andrés , Baldur og Róland ímynda sér að þeir séu riddarar sem þora að fara í stríð við hrekkjusvínin Berg kúk og Helga svarta .  Riddarafélagið heitir " Regla rauða drekans " . Þeim gengur vel í byrjun en þegar þeir verða ósammála um hvernig þeir eigi að halda áfram aðgerðum sínum sundrast hópurinn , og annar hluti sögunnar leiðir til harmleiks .  Í byrjun er sett upp kerfi þar sem börn ímynda sér að hetjurnar leysi vandamál fullorðinna .  Í fyrri hluta ritgerðarinnar ætla ég að fjalla um hvernig höfundur sannfærir lesandann um að tileinka sér sjónarhorn barna .  Í seinni hluta ritgerðarinnar ætla ég að fjalla um hvernig höfundur sýnir fram á að kerfi þar sem börn leysa vandamál fullorðinna virkar ekki .  Fyrstu blaðsíðurnar í bókinni sýna kort sem lýsir hverfinu þar sem sagan gerist og setur upp líkamlegt rými .  Á þessu korti er hægt að fylgjast með því hvar persónur búa , leika sér og fara um .  Hverfið líkist verulega raunverulegu hverfi í Reykjavík sem heitir Sævargarðar og er á Seltjarnarnesi .  Þegar lesandi tengir við raunverulegan stað færir það söguna nær raunveruleikanum . Jafnvel þótt lesandi þekki ekki sögusviðið gefur kortið vellíðun ( an ease ) , það að ímynda sér staðinn . Enn fremur gefur það sögunni meiri trúverðugleika ( credibility ) .  Í fyrstu línum bókarinnar lýsir sögumaðurinn Benjamín , sem er líka aðalpersóna sögunnar , ímyndunarafli barnsins .  Með öðrum orðum , komum við inn í líf drengs sem langar að sjá heiminn fullan af ævintýrum og dulúð en á hinn bóginn með raunverulegum vandamálum , til dæmis hrekkjusvínum .  Sagan er sögð í fyrstu persónu og í þátíð , sem lætur lesanda ímynda sér að ” ég ” , Benjamín , segi ævintýri frá sjónarhorni fullorðins eða einhvers sem er vitrari .  Sagan er eins og byggð á barnaminningum og það er staðfest ( confirmed ) í síðasta kafla þar sem sagan gerist í nútímanum .  Rödd sögumannsins í þátíð lætur lesanda líða eins og þessir atburðir hafi raunverulega átt sér stað .  Það , ásamt kortinu sem setur upp líkamlegt rými og sjónarhorn barns , málar upp skáldskaparheim þar sem mörkin milli fullorðinsára og barnæsku eru óljós .  ( blured ) Persónan sem færir skáldskaparheim í daglegt líf strákanna er Róland .  Lesandi kynnist honum í öðrum kafla og hann er truflandi þáttur í bókinni .  Hann er svolítið eldri en hinir strákarnir og tekur því forystu innan hópsins .  Hann verður heltekinn af draumi Benjamíns í upphafi bókarinnar þegar hann sér sjálfan sig sem riddara sem berst fyrir réttlæti .  Róland er hugsjónamaður og hann er hugrakkur eins og sést á fyrsta fundi hans með hrekkjusvíninu Helga þar sem hann fær þá hugmynd að búa til hópinn " Reglu rauða drekans " sem berst gegn ranglæti með réttlæti .  Enn fremur á hann gripi , s.s. málverk langafa síns , ættarbólin , brynjur og raunveruleg sverð sem umbreytir rómantísku hugmyndinni um riddara í raunverulegt líf strákanna .  Róland er persónan sem ber ábyrgð á að láta draum sinn um réttlæti rætast .  Hann skapar tvíræðni milli raunveruleika og skáldskapar þegar hann ímyndar sér að hann sé alvöru riddari .  Hann blandar veröld fullorðinna saman við veröld barnsins þegar bankastjórinn verður riddari og hann safnar peningum fyrir hús Guðlaugar .  Samt sem áður er hugmynd Rolands um réttlæti og gæsku óskhyggja og er tekin úr rómantískri túlkun á því hvað riddari er , úr ímyndunarafli ungs drengs sem langar að tilheyra nýju nágrannaliði sínu .  Það reynir á gildi aðgerðar riddarans í seinni hluta bókarinnar .  Fyrst vegna banns Andrésar , síðan vegna persónu Helga og loks , vegna dauða Baldurs .  Foreldrahlutverkið , eða réttara sagt fjarvera foreldra , er einnig mikilvægt stef í bókinni .  Eina aðgerðin sem Regla rauða drekans framkvæmir og sem hefur sannarlega jákvæð áhrif er endurreisnin á húsi Guðlaugar .  Þessi endurreisn er gerð í samvinnu við fullorðna , foreldra og bankastjórann .  Allar aðrar aðgerðir sem Regla rauða drekans framkvæmir leiða til neikvæðrar útkomu .  Baráttan gegn Helga verður hefnd sem leiðir til banns Andrésar og síðan til þess að Svarta fjöðrin verður til .  Á endanum berst Regla rauða drekans fyrir réttlæti gegn Svörtu fjöðrinni sem leiðir til dauða Baldurs .  Persónan sem afhjúpar sakleysi Reglu rauða drekans mest er Helgi .  Hann er hrekkjusvín og er lýst sem illum .  Hann þróast þó í sögunni og verður ein flóknasta persónan .  Hann bjargar Guðlaugu úr húsi hennar þegar það stendur í björtu báli og hún fyrirgefur honum fyrri hegðun hans .  Regla rauða drekans fyrirgefur Helga ekki fyrir hegðun hans , jafnvel eftir að hann hættir lífi sínu til að bjarga Guðlaugu , jafnvel þó að strákarnir viti um fjölskylduaðstæður hans líta þeir enn á hann sem ógn .  Til að byrja með fer sagan með lesanda inn í barnslegan heim þar sem hann er látinn trúa því að börn geti leyst vandamál fullorðinna .  Síðar koma persónurnar Helgi og Andrés sem mótsagnir við þann heim og undirstrika barnalega tvíhyggju hans .  Í átjánda kafla , sem gerist eftir jarðarför Baldurs , dreymir Benjamín vin sinn sem situr ofan á einhyrningi .  Baldur hughreystir hann og segir honum að allt sé í lagi og á þann hátt að það setur hlutina aftur í samhengi .  Í upphafi bókarinnar langar okkur næstum því að bera Roland saman við krakkana sem eru eins konar holdtekjur þess bardaga sem heimurinn stendur frammi fyrir , til dæmis Gretu Thunberg sem berst fyrir umhverfinu og Malölu Yousafzai sem er aðgerðarsinni og berst fyrir menntun kvenna í Pakistan og víðar .  Þessar nútímahetjur sem við sjáum í fjölmiðlum eru aðeins toppurinn á ísjakanum , enda eru fjölmargir sem vinna þeim við hlið .  Ástæðuna fyrir falli Reglu rauða drekans má líklega rekja til skorts á íhlutun fullorðinna og þess að börn voru látin ein um vandamál sem voru of flókin fyrir þau .  

### essay_id = rit008_0
Á síðastliðnum áratugum hefur áhrifa hraðra tæknibreytinga gætt á öllum sviðum samfélagsins , ekki síst í tungumáli og notkun þess .  Tilkoma snjalltækja og sítenging við netið hafa í för með sér nýja möguleika í tafarlausum , ósíuðum samskiptum , sem hafa vakið athygli og áhyggjur bæði fræðimanna og almennings um framtíð íslenskrar tungu .  Rauði þráðurinn í almennri umræðu um stöðu íslenskrar tungu í tæknivæddum og hnattrænum heimi er sá að aukin notkun og útbreiðsla snjalltækja leiði til „ hnignunar málsins ” í víðum skilningi , eða „ vanvirðingar ” fyrir hinu ástkæra ylhýra .  En á hvaða rökum er þessi hrakspá reist ?  Eru þetta ástæðulausar kvartanir íhaldssamra kverúlanta sem halda fast í úreltar hefðir ?  Eða er þessi hræðsla grundvölluð á raunverulegum breytingum á málinu og notkun þess sem hægt er að greina á vísindalegan hátt ?  Í þessari ritgerð verður greint frá þremur dæmum um umræður úr Facebook-hópnum Málvöndunarþættinum , umræðuvettvangi áhugafólks um íslenskt mál , í þeim tilgangi að athuga hvort hægt sé að draga einhverjar ályktanir af þeim um mögulegar breytingar á íslensku máli .  Þess verður freistað að varpa ljósi á ósamræmi milli þess sem meðlimir Málvöndunarþáttarins ( hér í framhaldinu verður notað nafnið málvöndunarfólkið ) upplifa sem breytingar á málinu og / eða notkun þess , og þess sem er í raun og veru að gerast .  Í öðrum kafla verða kynnt nokkur meginhugtök í félagsmálfræði sem verður höfð til hliðsjónar í umræðugreiningunni .  Skýr mörk verða ekki dregin milli hugtakanna enda skarast þau að miklu leyti og stundum þarf að skilgreina þau í sambandi hvert við annað .  Í umræðugreiningu í þriðja kaflanum verður fjallað um málfar sem málvöndunarfólkið beinir spjótum sínum að , rökstuðning fyrir kvörtunum og umræðurnar í viðkomandi athugasemdakerfi .  Það ber að nefna að einungis þrjú dæmi verða tekin til umfjöllunar enda rúmast ekki fleiri innan þessarar ritgerðar , en markmiðið er að gefa sýnishorn af algengu umræðuefni í Málvöndunarþættinum .  Í fjórða kaflanum verða lykilatriði sem greina má úr dæmunum sett í víðara félagsmálfræðilegt samhengi , og rætt almennt um greinarmun á upplifun málvöndunarfólksins á meintum málbreytingum annars vegar og mögulegum breytingum á málumhverfi almennt hins vegar .  Ritgerðinni lýkur með hugleiðingum um framtíð málumhverfisins .  2. Fræðileg hugtök .  Hugtökin sem hér verða rakin eru skilgreind samkvæmt félagslegum málvísindum , en fræðilegar skilgreiningar eru ekki endilega í samræmi við skilning áhugafólks á þeim .  Yfirhugtakið í þessari ritgerð er málvöndun , en stundum er talað um „ gott ” mál í sömu merkingunni .  Gera þarf greinarmun á málvöndun annars vegar og „ réttri ” eða „ rangri ” málnotkun hins vegar , því málnotkun telst vera rétt ef hún samræmist einhverri íslenskri venju ( Ari Páll Kristinsson 2017 , 175 ) án þess að leggja mat á hana eða taka tillit til aðstæðnanna eða samhengis .  Hugtakið málvöndun er aftur á móti bundið samhengi .  Með málvöndun er einfaldlega átt við það að velja málsnið sem hæfir málaðstæðum ( Ari Páll Kristinsson 2017 , 176 ) , eða m.ö.o. sem samræmist ákveðnum viðmiðum ( e. ‘ norms ’ ) .  Í bókinni Málheimum skilgreinir Ari Páll Kristinsson viðmiðin þannig að „ [ þau segi ] til um þá málhegðun sem málnotandi telur að málsamfélagið ætlist til við ákveðnar aðstæður ” ( 171 ) .  Hér verður stuðst við lýsingu á viðmiðum sem notuð er í sama ritinu , en þau eru þrenns konar : virk , viðtekin og skráð viðmið .  Hugtakið virk viðmið ( eða raunviðmið ) er lýsandi fremur en vísandi því það lýsir raunverulegri , eðlilegri málhegðun , þ.e. því sem fólk gerir í raun og veru , ekki því sem það ætti að gera samkvæmt einhverjum reglum .  Viðtekin viðmið eru þau sem eru talin vera „ eðlileg við viðkomandi aðstæður eða hjá ákveðnum hópi ” ( 173 ) .  Í þeim felst ákveðin meðvitund um kröfur sem málaðstæðurnar gera um málsnið , og vandað málfar í ákveðnum málaðstæðum tekur mið af viðteknum viðmiðum .  Skráðu ( eða gildandi ) viðmiðin eru þau sem finna má í opinberum leiðbeiningum um málnotkun og kennsluefni , s.s. málfræðihandbókum og orðabókum .  Skráðu viðmiðin í íslensku samhengi eru byggð á formlegu ritmálshefðinni sem á rætur að rekja til fornmálsins .  Í þessu sambandi er oft talað um málstaðal .  Skilgreiningin á málstaðli er mismunandi eftir fræðimönnum og einkennist af formlegum ( s.s. málfræðilegum ) , samfélagslegum og sögulegum einkennum .  Kristján Árnason ( 2004 , 380 ) skilgreinir staðalinn sem „ tiltekið viðmið [ sem hefur ] öðlast opinbera , jafnvel formlega eða lagalega viðurkenningu ” .  Ýmiss konar þættir og aðilar eiga þátt í því hvernig tiltekið málbrigði verður að staðlinum , og stöðlunarferlið fer fram í skrefum ( sjá Haugen 1996 um ítarlegt líkan um stöðlunarferlið , og sjá m.a. Ammon 2003 um þætti og aðila sem taka þátt í ferlinu ) .  Íslenski málstaðallinn hefur ákveðna sérstöðu vegna langrar , órofinnar bókmenntahefðar ( Kristján Árnason 2004 , 381 ) .  Slíkar bókmenntir njóta mikillar virðingar í samfélaginu , og virðing ( e. ‘ prestige ’ , sbr. Milroy 2001 , 532 ) skiptir staðalinn og viðhorf málnotenda til hans mjög miklu máli .  Því eru íslensk fornrit að miklu leyti fyrirmynd skráðra viðmiða nútímamálsins .  Þessi hugtök verða höfð í huga við greiningu á málvöndunarumræðu áhugafólks um íslenskt mál sem hér fer á eftir .  3. Greining á umræðum í Málvöndunarþættinum .  3.1 Þágufallssýki eða þágufallshneigð ?  Varla kemur á óvart að svokölluð þágufallssýki , þ.e. beyging orðs í þágufalli sem á að vera í öðru falli samkvæmt íslenskri beygingarhefð ( sbr. skráð viðmið ) , komi fyrir í málvöndunarumræðunni .  Í færslu frá 3. mars er amast við því að fréttamaður í útvarpi hafi sagt „ mér hlakkar til ” í staðinn fyrir „ ég hlakka til ” , en þetta er mjög algengt kvörtunarefni hjá málvöndunarfólkinu og öðrum sem huga að því að vanda málfar sitt .  

### essay_id = rit008_1
Höfundur færslunnar segist „ enn þá [ taka ] eftir svona orðalagi ” , og spyr mælskt hvort „ [ maður verði ] kannski samdauna þessu [ orðalagi ] síðar ” ( Málvöndunarþátturinn 2018 ) .  Áhugavert er að hann rökstyður ekki einu sinni sína eigin kvörtun .  Þetta má túlka á nokkuð þversagnakenndan hátt .  Í fyrsta lagi má túlka það þannig að höfundi færslunnar finnist óþarfi að útskýra skoðun sína .  Hann gerir e.t.v. ráð fyrir því að allir í málsamfélaginu , eða a.m.k. allt málvöndunarfólkið , sé sammála því að þágufallssýki sé óvandað eða beinlínis rangt mál .  Í svörum sínum við upprunalegu færslunni nefna aðrir í hópnum dæmi sem þeir hafa rekist á um þágufallssýki hjá fréttamönnum í útvarpi eða sjónvarpi , án þess að tjá skoðun sína frekar .  Þetta rennir stoðum undir þá mögulegu ályktun að þágufallssýki sé sjálfgefið dæmi um óvandað mál sem krefst engra frekari útskýringa eða rökstuðnings .  Líta má á önnur dæmi sem sagt er frá í athugasemdakerfinu sem einhvers konar þögult samþykki þeirra á mati höfundarins á þessu málfari .  Í þessu sambandi má benda á athugasemd Kristjáns Árnasonar um þágufallssýkina svokölluðu .  Hann lýsir henni sem „ örlitlu atriði ” sem hægt sé að leiðrétta með skýrum , óumdeilanlegum reglum .  Félagsmálfræðilegt mikilvægi hennar er fólgið einmitt í þessu .  Þótt hún skipti setningakerfið litlu máli er hún „ einfalt atriði sem hægt er að nota til að segja til um hvort menn séu „ góðir ” eða „ vondir ” málnotendur “ ( 2004 , 379 ) .  Að þessu leyti er hún orðin að mælikvarða málvöndunar .  Það eina sem skiptir máli er að málnotkun samræmist því sem kennt er í skólum og hægt er að staðfesta með tilvísunum í heimildir , til dæmis málfræðihandbækur .  James Milroy ( 2001 , 535 ) lýsir þessu fyrirbæri sem afleiðingu stöðlunar þjóðtungu .  Í málsamfélögum sem hafa málstaðal ( e. ‘ standard-language cultures ’ ) ríkir meðvitund um og trú á „ réttri ” og „ rangri ” málnotkun sem nánast allir í samfélaginu eru sammála um , og mat sem lagt verður á hana þarf ekki að réttlæta .  Samkvæmt þessari túlkun á færslunni og svörunum við henni leikur enginn vafi á því að viðhorf málvöndunarfólksins til málvöndunar er bundið skráðum viðmiðum um rétta málnotkun , a.m.k. þegar um þágufallssýki er að ræða .  Þversögnin í þessari umræðu og ástæða fyrir hinni mögulegu túlkun á henni almennt er hins vegar fólgin í síðustu ummælunum í þræðinum .  Ummælin eru þess efnis að „ hætta [ ætti ] að agnúast út í þágufallshneigðina [ því ] annað er brýnna ” ( Málvöndunarþátturinn 2018 ) .  Hér er orðavalið athyglisvert .  Konan sem skrifaði ummælin nefnir fyrirbærið þágufallshneigð en ekki þágufallssýki .  Gildishlaðna nafnið felur í sér dóm um málnotkunina , en hlutlaust samheiti fjarlægir neikvæðan blæ .  Með því að ásaka málvöndunarfélaga sína um að „ agnúast út í þágufallshneigðina ” gefur konan meira að segja í skyn að þágufallshneigðin sé gott og gilt tilbrigði í málinu og kvartanir yfir henni séu ekkert annað en smásmugulegt nöldur .  Í ljósi þessarar afstöðu má túlka upprunalegu færsluna sem uppgjöf af hálfu höfundarins fremur en einlæga kvörtun yfir þágufallshneigð .  Það að höfundur færslunnar viðurkennir að taka „ enn þá ” eftir þágufallshneigðinni , og spyr hvort hann verði „ samdauna ” henni síðar hljómar eins og játning þess að láta þágufallshneigðina fara í taugarnar á sér , þrátt fyrir að málsamfélagið hafi að nokkru leyti samþykkt hana sem góða og gilda .  M.ö.o. beinir hann spjótum sínum að sinni eigin máltilfinningu og viðkvæmni fyrir tilteknu smáatriði í málinu , fremur en að málnotkuninni sjálfri .  Í þessu tilviki er um mun á tvenns konar viðmiðum og breytingu að ræða : annars vegar virðast viðtekin viðmið málsamfélagsins í heild hafa færst nær virkum viðmiðum .  Með þessu er átt við viðurkenningu á þágufallshneigðinni sem góðri og gildri í opinberu tali , enda er hún mjög algeng málhegðun og þess vegna hluti af virkum viðmiðum .  Hins vegar eru viðtekin viðmið málvöndunarfólks , þ.m.t. höfundar færslunnar og hinna sem tóku undir mat hans á þágufallssýki , nærri hefðbundnum skráðum viðmiðum í kennslubókum .  3.2 Geðveikar leikkonur og skilyrðislausa skylduboðið  Þann 26. mars var sett upp frekar dómhörð færsla þar sem sett var út á þekktar leikkonur vegna ofnotkunar lýsingarorðanna „ geðveikt ” og „ geggjað ” í þætti á RÚV .  Leikkonurnar voru ásakaðar um „ andstyggilegt ” málfar sem „ smá heimska ” hljóti greinilega að liggja á bak við .  Eins og í 3.1 er enginn sérstakur rökstuðningur fyrir skoðuninni í upprunalegu færslunni .  Fram kemur í svari við gagnrýninni að dómharkan sé óþörf enda um smekksatriði að ræða , sem „ tilgangslaust sé að gera athugasemdir við eða deila um ” ( Málvöndunarþátturinn 2018 ) .  Samt sem áður séu „ flestir sammála um að finnast blæbrigðaríkt málfar með góðum orðaforða fallegra en einsleitt málfar með fátæklegum orðaforða ” ( Málvöndunarþátturinn 2018 ) .  Höfundur svarsins er að hluta til sammála dómnum sem felst í upprunalegu færslunni , en dregur úr því með að viðurkenna að persónulegur smekkur sé engin ástæða fyrir afdráttarlausri fullyrðingu um gáfnafar og málfar annarra .  Hér má greina meðvitund um það – ef ekki beinlínis aukið umburðarlyndi gagnvart því að óformleg málnotkun í opinberri ræðu sé einstaklingsbundið val fremur en vankunnátta í málinu , þó að það falli ekki að smekk höfundarins og sennilega margs málvöndunarfólks .  Viðurkenningin á vali á málfari – og að valið geti verið mismunandi eftir aðstæðum – er vísbending um að um sé að ræða breytingu á viðteknum viðmiðum .  Að þessu leyti eru viðhorfin gagnvart þessari málnotkun af svipuðu tagi og þau sem sýnd eru gagnvart þágufallshneigðinni í 3.1 .  Í öðru af tveimur svörum við færslunni er „ málfátækt ” leikkvennanna lýst sem „ dapurri ” vegna þess að konurnar séu landsþekktar .  

### essay_id = rit008_2
Þessi rökstuðningur veitir athyglisverða innsýn í viðhorf málvöndunarfólksins til þeirrar ábyrgðar á málinu sem því finnst málnotendur eigi að bera .  Í greiningu á þáttum og aðilum sem ráða viðmiðum um málnotkun og málstaðalinn lýsir Ulrich Ammon því hvernig málnotkun og málvenjur fólks í virðingarstöðu í samfélaginu hafi áhrif á viðmið og málfar sem telst vera staðallinn .  Samkvæmt grófri skilgreiningu Ammons teljast allir sem tala og skrifa opinberlega til fyrirmyndarmálnotenda ( e. ‘ model speakers and writers ’ ) , og málstaðallinn er það málfar sem notað er í opinberu tali og skrifum ( 2003 , 1 ) .  Því mega allir fyrirmyndarmálnotendur bæta við málstaðalinn með sinni eigin málnotkun , einkum þeir í störfum eða stöðum sem krefjast þess að þeir tali og / eða skrifi opinberlega .  Fréttamenn og leikarar eru teknir sérstaklega sem dæmi um þess konar fyrirmyndarmálnotendur ( 2 ) .  Álit höfundar ummælanna sem rakin eru að framan virðist samræmast þessari lýsingu á hlutverki þekkts fólks sem gæslumanna opinbers málstaðals að nokkru leyti .  Hugsanlegt er að honum finnist leikkonurnar – í hlutverki fyrirmyndarmálnotenda – og að þær eigi að vanda málfarið af því að það verði að staðlinum , og málfarið þeirra verði að staðlinum einungis vegna stöðu þeirra sem fyrirmyndarmálnotenda .  Í þessu tilviki er ákveðinn misskilningur og ruglingur á venjubundinni málnotkun ( sbr. viðtekin viðmið , eins og þeim er lýst í öðrum kafla ) og samþykktum málstaðli ( sbr. skráð viðmið ) .  Ótti höfundar ummælanna virðist vera sá að ofaukin notkun óvandaðs máls ( þ.e. fábreytilegs orðaforða ) af hálfu fyrirmyndarmálnotenda hafi í för með sér almenna hrörnun orðaforðans eða gengisfellingu á staðlinum .  Til þess að forðast þannig ambögur eigi leikkonurnar að vera skuldbundnar einhverju skilyrðislausu málnotkunarskylduboði sem fyrirskipar þeim að tala einungis á þann hátt að málfar þeirra skuli vera samkvæmt staðlinum .  Honum hefur þó yfirsést að jafnvel fyrirmyndarmálnotendur hafa ekkert vald til að koma formlegum breytingum á skráðum staðli á framfæri nema að tiltekið málfarsatriði fái samþykki málstýrenda ( e. ‘ norm authorities ’ ) , þ.e. aðila í þeirri stöðu til að leiðrétta málfar annarra .  3.3 Dæmdur til dauða vegna dönskuslettu .  Þann 8. apríl skrifaði sami höfundurinn tvær færslur þar sem hann amaðist við orðatiltækjunum „ til að byrja með ” og „ í gegnum tíðina ” .  Hann færði sömu rökin á móti báðum , nefnilega að þessi orðatiltæki stofni í útrýmingarhættu öðrum valkostum með sömu en „ skýrari og markvissari ” merkingu .  Skárri valkostir væru m.a. „ fyrst ” , „ fyrst í stað ” , „ upphaflega ” og „ framan af ” í stað fyrir „ til að byrja með ” , og „ í tímans rás ” , „ árum saman ” og „ frá fornu fari ” í stað fyrir „ í gegnum tíðina ” ( Málvöndunarþátturinn 2018 ) .  Nokkrar rótgrónar skoðanir á „ góðu ” máli og forsendum fyrir því að mál telst vera vandað eru leiddar í ljós í umræðunum sem fylgja færslunum .  Í ljós kemur að skoðanir eru skiptar innbyrðis meðal málvöndunarfólksins , en réttlætingin fyrir skoðununum er að miklu leyti eins , þótt hún sé ekki alltaf reist á skotheldum rökum .  Þetta dæmi segir ekkert um upplifun málvöndunarfólksins á breytingum á málinu heldur sýnir hversu rótföst málviðhorf geta verið í málsamfélagi .  Auk þess er varpað frekara ljósi á ósamræmi milli alþýðuskýringar á málvöndun og fræðilegra skýringa á hugtökunum sem falla undir yfirhugtakið málvöndun .  Vitnað er í Jón Helgason prófessor : „ Sá sem segir ‘ til að byrja með ’ verður drepinn ” ( Málvöndunarþátturinn 2018 ) .  Þetta er skýrt dæmi um hve miklu máli skiptir að málfar eigi sér hefð og virðingu að baki til þess að það þyki gott og gilt , og einnig hve miklu máli virtir einstaklingar – svokallaðir fyrirmyndarmálnotendur – skipta viðurkenningu á tilteknu málfari .  Grunsamlegt er þó að höfundur færslunnar tilgreinir enga sérstaka heimild fyrir þessari harðorðu fullyrðingu .  Yfirborðsleg leit á Google gefur aðeins eina niðurstöðu fyrir tilvitnuninni , en hún vísar í bloggfærslu eftir engan annan en höfund færslunnar á Málvöndunarþættinum .  Afar líklegt er að þessi einstaklingur hafi skáldað tilvitnunina og eignað hana Jóni Helgasyni í þeim tilgangi að réttlæta sína eigin skoðun á þessu umdeilda málfarsatriði .  Hann hefur gengið út frá því að hinir sem tóku þátt í umræðunni beri sömu virðingu fyrir Jóni Helgasyni og séu sammála um mikilvægi hans fyrir íslenskt mál , og að þeir lúti því valdi sem nafnið felur í sér .  Sama máli gegnir þegar vísað er í aðra aðila í ákveðinni stöðu mállegra yfirvalda til að útkljá deilur um gildi og uppruna valkostarins „ í tímans rás ” við „ í gegnum tíðina ” og öfugt .  Í upprunalegu færslunni er stungið upp á „ í tímans rás ” í stað fyrir „ í gegnum tíðina ” , en fram kemur í svari við þessu að „ í tímans rás ” sé tökuþýðing úr dönsku ( sbr. ‘ í tidens løb ’ ) .  Til rökstuðnings er minnt á íslenskukennara ( doktor að nafnbót ) á Laugarvatni sem amast hefur við orðatiltækinu vegna meints uppruna í dönsku  ( það að vera tökuþýðing úr dönsku er einnig gefið í skyn sem ástæða fyrir því að „ til að byrja með ” sé hvimleitt málfar  ) .  Svo er aftur á móti vísað í Snöru , rafræna orðabók , til að sýna að „ í tímans rás ” sé reyndar besti valkosturinn enda er mælt með orðinu „ rás ” andspænis „ í gegnum ” , sem er merkt með spurningarmerki .  Aðrir í hópnum taka mjög ákveðið annað fram yfir hitt án þess að höfða til mállegra yfirvalda , heldur útskýra þeir hvernig þeir túlka tiltekið orðatiltæki sem rökréttast gagnvart hinum ( en það hvort málfar telst rökrétt eða ekki hefur líka áhrif á mat á því hvort það sé gott eða vandað mál , sbr. Ara Pál Kristinsson 2017 , 174 ) .  En umræðunni lýkur og deilan verður tvímælalaust útkljáð þegar Brennu-Njáls saga kemur inn í myndina : „ Margur hyggur þetta vera dönskuslettu , en í Njálu má lesa , að Gunnar hafi setið á Hlíðarenda veturinn í gegnum .  Hver treystir sér til að tala eða rita betri íslensku en Njáluhöfundur ? ” ( Málvöndunarþátturinn 2018 , mín leturbreyting til að leggja áherslu á málfarið sem dæmt er rétt og vandað ) .  Hér leikur enginn vafi á því að í huga höfundar þessara ummæla – og líklega margra annarra í hópnum og meira að segja málsamfélaginu almennt – felst æðsta vald og helstu viðmið fyrir góða og vandaða íslensku í fornritum .  4. Almenn umræða .  Rauði þráðurinn í gegnum allar umræðurnar sem greindar eru að framan er sá að almennt álit málvöndunarfólksins á góðu og vondu máli er nokkuð svarthvítt : málfar er ýmist vandað eða óvandað og sáralítill blæbrigðamunur er þar á .  Viðtekin viðmið hópsins hallast í átt að ritmálsstaðlinum sem kenndur er í skólum og skráður í vísandi málfræðibókum .  Málvöndunarfólkið lítur að miklu leyti á málstaðal sem nánast áþreifanlegt fyrirbæri sem til sé í raun og veru , og að alla raunverulega málnotkun ætti að miða við þessa fyrirmynd .  Þetta er algengt í öllum málsamfélögum  og er ekkert séríslenskt við þetta .  Fólki hættir til að hundsa það að öll málnotkun er háð félagslegum aðstæðum .  Þetta má útskýra á ýmsan hátt .  

### essay_id = rit008_3
Almenn tilhneiging er hjá yngri málstýrendum ( þ.e. , aðilum sem eru í aðstöðu til að leiðrétta málfar annarra ) til að taka við hefð fyrirrennara ( Ari Páll Kristinsson 2017 , 179 ) þrátt fyrir að málumhverfi liðinna kynslóða hafi verið öðruvísi en nú á dögum .  Í fyrsta lagi var hugmyndafræðilegur grundvöllur hugtaksins málvöndunar í íslensku samhengi enn undir sterkum áhrifum hreintungustefnu fyrri alda .  „ Vandað mál ” í þessu skyni er málfar sem samræmist formlegum , skráðum ritmálsviðmiðum .  En eins og nefnt var í 3.1 krefjast leiðréttingar í átt að þessum viðmiðum engra frekari útskýringa , sem þýðir að lítið sem ekkert tillit verður tekið til viðkomandi málaðstæðna .  Í öðru lagi var aðgangur að óformlegri málsniðum miklu takmarkaðri , sem hefur litað upplifun almennings á málfari sem þótti vandað og viðeigandi við tilteknar málaðstæður .  Á síðastliðnum áratugum hefur aðgengi að óformlegri málnotkun aukist vegna tilkomu samfélagsmiðla og fjölgunar á nýjum samskiptaleiðum .  Fjölbreyttari málaðstæður hafa haft í för með sér breytingu á viðteknum viðmiðum – þær afstæðu og breytilegu hugmyndir um málvöndun og réttleika málfars í samræmi við kröfur sem málaðstæður gera um málsnið – að því leyti að viðteknum viðmiðum hefur fjölgað að sama skapi ( ef gert er ráð fyrir því að allar málaðstæðar kalli á sérstök málsnið og viðmið ) .  Coupland og Kristiansen ( 2011 , 31 ) benda á að málsnið sem hefur tíðkast í mörgum ljósvakamiðlum og öðrum fjölmiðlum á undanförnum áratugum hafi einnig breyst í þá átt að þau endurspegli hin svokölluðu virku viðmið , eða raunverulega málnotkun .  Því má álykta að það sem málvöndunarfólk upplifir sem breytingu á málinu sjálfu eða notkun þess sé í rauninni breyting á viðteknum viðmiðum , og þessar breytingar séu e.t.v. orðnar meira áberandi vegna þess að málaðstæðum hefur fjölgað .  Til rökstuðnings má benda á niðurstöður rannsóknar sem Finnur Friðriksson framkvæmdi árið 2007 á „ raunverulegum og ímynduðum málbreytingum ” .  Þær benda til þess að nokkur atriði sem oft koma fyrir í almennri málvöndunarumræðu séu ekki eins algeng eða útbreidd og mörgu áhugafólki sýnist .  Almenn meðvitund meðal þátttakenda í rannsókninni um óvandað eða óhefðbundið málfar var töluvert há , og þátttakendunum fannst þessi málfarsatriði hafa orðið áberandi í nútímaíslensku ( Finnur Friðriksson 2007 , 115 ) .  Við nánari skoðun kemur tvennt í ljós í sambandi við svokallaða þágufallssýki .  Í fljótu bragði virðist vera breyting í gangi að því leyti að tíðni þágufallssýkinnar í töluðu máli er tölfræðilega marktæk ( 120 ) .  Þegar betur er að gáð má hins vegar sjá að dreifing hennar er jöfn meðal allra aldurshópa sem athugaðir voru í rannsókninni .  Þetta bendir til þess að það sem virðist vera breyting ( og það sem málvöndunarfólkið óttast að sé breyting ) sé í rauninni stöðugt tilbrigði ( e. ‘ stable variation ’ ) .  Auk þess má benda á að þágufallshneigð kemur eingöngu fyrir í töluðu máli og aldrei í ritmáli , hvorki formlegu né óformlegu ( 121 ) .  Þetta kemur heim og saman við ályktun mína um að ótti málvöndunarfólksins tengdur útbreiðslu þágufallssýki skýrist e.t.v. af auknu aðgengi að talmálseinkennum – bæði í eiginlegu töluðu máli og í nýjum málsniðum sem nýjar samskiptaleiðir kalla á – fremur en af einhverri vanrækslu á skráðum , hefðbundnum viðmiðum sem byggjast á formlegri ritmálshefð .  Frekari rök er einnig að finna í niðurstöðum rannsóknar Ara Páls Kristinssonar og Amöndu Hilmarsson-Dunn ( 2013 ) á mati á málsniðum í mismunandi textategundum .  Yngri þátttakendur ( á aldrinum 18 – 21 ) voru að jafnaði móttækilegri fyrir óhefðbundinni málnotkun í óformlegri textategundum , en eldri þátttakendurnir voru afdráttarlausari gagnvart öllu óhefðbundnu málfari óháð textategund ( 350 ) .  En þrátt fyrir hrakspána um að virðing fyrir málhefðinni sem á rætur sínar að rekja til norræna ritmálsins fari dvínandi var yngra fólkið samt sem áður meðvitað um að formlegir textar kalla á formleg málsnið  og að óhefðbundið málfar á ekki heima í slíkum textum .  Þetta bendir ekki til þess að yngra fólkið sé endilega umburðarlyndara gagnvart óhefðbundinni málnotkun , heldur til þess að það sé e.t.v. meðvitaðra um fjölbreytileika á málsniðum og málaðstæðum .  Rétt og vönduð meðferð málsins hefur verið kjarni almennrar umræðu um íslenskt mál öldum saman , en á síðastliðnum áratugum hefur óttinn við hnignun og meira að segja dauða íslenskunnar náð hámarki .  Athygli og áhyggjur áhugafólks og fræðimanna beinast að alls konar málfari sem þykir óvandað eða óviðeigandi , og algengt er að hnatt- og tæknivæðingu samskipta sé kennt um dvínandi kunnáttu Íslendinga í málinu og virðingu þeirra fyrir því .  Spurningin er sú hvort þessi ótti sé réttlætanlegur á grundvelli félagsmálfræðilegra kenninga .  Í þessari ritgerð var gerð athugun á litlu sýnishorni af málfarsatriðum sem oft koma til umræðu hjá málvöndunarsinnum : þágufallssýki , fábreytilegur orðaforði , og almenn deila um hvort tiltekið orðalag þyki best í samanburði við aðra valkosti .  Greint var frá afstöðu áhugafólks , þ.e. meðlima Facebook-hópsins Málvöndunarþátturinn , til viðkomandi málfars , rökum fyrir afstöðunni í umræðunni sem fylgdi í athugasemdakerfinu .  Hliðsjón var höfð af málvöndun eins og hún er skilgreind í sambandi við ýmisleg önnur náskyld hugtök innan félagsmálfræði .  Niðurstöðurnar varpa ljósi á mögulegar ástæður fyrir órökréttum ótta við ambögur og dómharðri , stundum óréttlátri gagnrýni á málfar annarra .  Hnatt- og tæknivæðing samskipta hefur leitt til fjölbreyttari málaðstæðna sem áður voru ýmist ekki til eða sem fólk hafði ekki beinan aðgang að .  Fjölbreyttari málaðstæður hafa í för með sér fjölbreyttari málsnið sem hæfa þeim .  Þar að auki hefur slökun á málsniðum sem þykir við hæfi í sumum málaðstæðum gert „ óvandað ” málfar almennt sýnilegra en áður .  Alþýðuskilningur á málvöndun og málnotkun er hins vegar aðeins „ eftir á ” , en það kemur í ljós á næstu árum og áratugum hvort þessi skilningur breytist í takt við tímann .  Fróðlegt væri að skoða hvort aukinn aðgangur að óritstýrðum og ósíuðum miðlum leiði til einhvers konar lýðræðisvæðingar á málstýringunni sjálfri ; mun valdið til þess að leiðrétta málfar annarra færast í hendur almennings í auknum mæli ?  Hvert verður hlutverk hópa eins og Málvöndunarþáttarins í svona málumhverfi ?  Í ljósi þeirra umræðna sem fjallað hefur verið um er ekki langsótt að málvöndunarfólkið verði að einhvers konar sjálfskipaðri málfarslögreglu sem hefur það að markmiði að sporna við óæskilegri málnotkun , en það væri allt annað rannsóknarefni .  

### essay_id = rit009_0
Á síðastliðnum áratugum hefur aukið samspil milli tungumála og menningarheima vakið athygli félagsmálfræðinga á Norðurlöndum á stöðu norrænna tungumála gagnvart stærri heimsmálum .  Nýleg samnorræn rannsókn sýnir að almenn viðhorf til utanaðkomandi máláhrifa eru mjög mismunandi eftir málsamfélögum , en Íslendingar og Færeyingar reyndust vera minna opnir fyrir tökuorðum en hinir .  Þetta kemur kannski ekki á óvart enda eru Íslendingar þekktir í nágrannalöndunum og jafnvel víða um heim fyrir hreintungustefnu , og því er ekki langsótt að náfrændurnir í Færeyjum séu álíka þenkjandi .  Í þessari ritgerð verður litið til Færeyja til að kanna áhrif hreintungustefnu á færeyskt málsamfélag .  Gerð verður grein fyrir margs konar sögulegum og félagslegum þáttum sem hafa mótað málsamfélagið og hafa áhrif á almenn málviðhorf , með hliðsjón af rannsókn frá árinu 2012 á viðhorfum ungra Færeyinga til eigin tungumáls og notkunar þess .  Tvö málafbrigði liggja rannsókninni til grundvallar , annars vegar málafbrigði með hlutfallslega mörgum færeyskum nýyrðum og hins vegar með hlutfallslega mörgum dönskum tökuorðum .  Niðurstöður sýna að hreintunguleg hugsun litar almenningsálitið og hefur áhrif á hvað telst vera vandað mál en hversdagslegar málvenjur samræmast ekki viðhorfum í anda hreintungustefnu .  Þess verður freistað að útskýra þetta ósamræmi í félagsfræðilegu samhengi í ljósi sögulegra ástæðna í Færeyjum .  Uppbygging ritgerðarinnar er á þessa leið : Í öðrum kafla eru helstu fræðilegu hugtökin ( m.a. hreintungustefna ) skilgreind með hliðsjón af færeysku málsamfélagi .  Í þriðja kafla eru mikilvægustu skref hreintungustefnu / púrisma sett í sögulegt og samfélagslegt samhengi .  Áhersla er lögð á helstu brautryðjendur , sem og þau rök og hugmyndafræði sem liggur að baki framlagi þeirra til varðveislu og endurvakningar málsins .  Í fjórða kafla er sagt frá rannsókn á málviðhorfum .  Skipulagi og aðferðum er lýst í stuttu máli en áhersla er lögð á það sem niðurstöðurnar gefa til kynna varðandi viðhorf Færeyinga til tungumálsins annars vegar og málnotkun þeirra hins vegar .  Í lokin er litið til mögulegrar framtíðarþróunar færeyska málsamfélagsins .  2.1 Málsambýli og tvískipt málsamfélag  Tungumál eru talin vera í málsambýli þegar tvö eða fleiri tungumál lifa í nánu sambandi á sama stað eða svæði og hafa áhrif hvort á annað .  Málsambýlið í Færeyjum er skakkt að því leyti að færeyska er „ ríkjandi ” málið í þeim skilningi að langflestir Færeyingar hafa færeysku að móðurmáli og hún lærist frá blautu barnsbeini .  Danska er hins vegar „ fyrsta annað [ mál ] ” og lærist nokkrum árum seinna ( Hjalmar Petersen 2012 : 127 – 128 ) .  Framvegis verður fjallað um móðurmál eða ríkjandi mál í samfélagi sem M1 en annað mál ( sbr. dönsku í Færeyjum ) sem M2 .  Allir þættir annars máls í málsambýli geta orðið fyrir áhrifum frá hliðstæða þættinum í hinu málinu , en í sumum tilvikum fara áhrifin í aðra átt eða hina en ekki báðar .  Í þessu samhengi verður einblínt á áhrif frá orðaforða M2 á orðaforða M1 , eins og raunin hefur orðið í Færeyjum .  Fyrirbærið tvískipt málsamfélag ( e. ‘ diglossia ’ ) er náskylt hugtak nema í því tilliti að í tvískiptingu málsamfélags felst ákveðið gildismat og stéttaskipting milli tungumálanna í málsambýli .  Í tvískiptu málsamfélagi eru tungumálin misjafnlega hátt sett og notuð á mismunandi sviðum í samfélaginu .  M1 er lægra sett en M2 og er mest notað í daglegu lífi .  Svið M1 eru t.d. heimilið og vinna og orðaforðinn felur í sér bein tengsl við daglegt líf og nánasta umhverfi .  Jógvan í Lon Jacobsen nefnir til dæmis að ótal mörg innlend orð yfir „ úfinn sjó ” hafi verið að finna í færeysku um miðja 19. öld en engin úr dönsku , þrátt fyrir tiltölulega mikla dönskunotkun og háa stöðu tungumálsins í færeyska málsamfélaginu á þeim tíma ( 2004 : 75 ) .  M1 er ekki ritmál enda vantar staðlaða stafsetningu og oft er töluverð fjölbreytni meðal mállýskna .  M2 er hins vegar hærra sett að því leyti að það nýtur meiri virðingar .  M2 er aldrei talað innbyrðis meðal þeirra sem eiga M1 að móðurmáli og er aldrei notað í daglegu lífi heldur á notkunarsviðum sem kalla á formlegra málsnið ( Møllebro 2012 : 31 ) .  Þar sem M1 hefur ekki ritmál er allt kennsluefni í tvískiptu málsamfélagi á M2 .  Þetta hefur í för með sér að M2 verður tungumál vísinda og fræða , auk þess að það verður notað fremur en M1 á tæknilegum sviðum ( Møllebro 2012 : 33 ) .  Tvískiptingarástandið í Færeyjum er fyrir löngu síðan orðið þannig að færeyska er M1 en danska M2 .  Tungumál verða fyrir umdæmismissi þegar hætt er að nota þau á tilteknum sviðum í samfélagi vegna útbreiðslu og aukinnar notkunar annars máls í málsambýli .  Minnihlutamál og lægra sett mál í tvískiptu málsamfélagi ( M1 ) eru sérstaklega viðkvæm fyrir umdæmismissi .  Skortur á prentuðu efni á M1 , staða M2 sem tungumál kennslu , fræða og vísinda og staða M1 sem hversdagsmáls og notkun þess í óformlegum málaðstæðum leiða til þess að M2 leysir M1 af hólmi á ákveðnum notkunarsviðum .  Orðaforði M1 sem tengist þessum sviðum , ef hann er yfirhöfuð til , hverfur smám saman .  Larsen bendir á að orð yfir óhlutbundin hugtök verði oftast fyrir umdæmismissi ( 1992 : 13 ) , enda sé M1 algengast í tengslum við hlutbundin hugtök og fyrirbæri .  M.ö.o. sækir M2 í sig veðrið á kostnað M1 .  Umdæmismissir er óhjákvæmilegur í tvískiptu samfélagi nema beitt sé skipulögðum varnaraðgerðum .  Skipuleg nýyrðasmíð í M1 sem hluti af formlegri málstefnu er ein skilvirkasta leiðin til að sporna gegn umdæmismissi .  Hugtakið málstefna í víðasta skilningi nær yfir þær reglur og venjur sem gilda um rétta notkun máls innan málsamfélags .  Ari Páll Kristinsson skilgreinir málstefnu sem „ [ það að ] samræmdum reglum og skráðum og óskráðum venjum um meðferð máls [ skuli fylgt ] ” ( 1998 : 10 ) .  Dæmi um skráðar reglur eru samræmdar stafsetningarreglur eins og finna má í mörgum samfélögum , en viðhorf almennings til vandaðs og óvandaðs máls í mismunandi málaðstæðum teljast til óskráðra reglna .  Árið 2007 gaf færeyska málnefndin út álit um almenna málstefnu þar sem málstefnan í Færeyjum er skilgreind ásamt markmiði hennar .  Vitnað er í Piu Jarvad , danskan málfræðing , sem lýsir málstefnu sem öllum þeim lögum og reglugerðum sem staðfesta stöðu tungumáls í sambandi við önnur tungumál í samfélagi og sem segir til um „ hið rétta og sanna mál ” ( Mentamálaráðið 2007 : 18 ) .  

### essay_id = rit009_1
Undir málstefnu falla einnig þær aðgerðir sem hafa það að markmiði að efla og varðveita málið .  Í þessu sambandi eru hugtökin stöðustýring ( fær. ‘ statusætlan ’ ) og formstýring ( fær. ‘ korpusætlan ’ ) nefnd .  Stöðustýring sér til þess að annað tungumál sé notað umfram hin sem notuð eru í málsamfélagi og að tiltekið tungumál eða málfar sé notað í tilteknum málaðstæðum . ( Almenn skilgreining Piu Jarvad á málstefnu lýsir einmitt stöðustýringu ) .  Með formstýringu er hins vegar átt við þær reglur sem beinast að innra formi tungumáls , s.s. beygingar- og setningarmyndum ásamt orðaforða ( Menntamálaráðið 2017 : 16 ) .  Einn áberandi þáttur formstýringar er nýyrðasmíð , þ.e. sú venja að búa til ný innlend orð í stað þess að nota tökuorð .  Stýringarformin tvö í Færeyjum eru innbyrðis tengd á þann hátt að stöðustýring sér um það að færeyska sé notuð á öllum sviðum samfélagsins en formstýring , einkum nýyrðasmíð , sér um að hægt sé að nota hana .  2.4 Púrismi og hreintungustefna :  Söguleg og samfélagsleg tengsl við Danmörku gera það að verkum að málstefna í Færeyjum hefur löngum einkennst af púrisma .  Líta má á púrisma sem hugmyndafræðilegan kjarna hreintungustefnu en hreintungustefna er formleg viðleitni til að halda tungumáli „ hreinu ” , sem sagt frá erlendum áhrifum .  Hreintungustefna og púrismi finnast í mörgum málsamfélögum en tilgangurinn er mismunandi eftir félagslegum og pólitískum aðstæðum .  Hreintungustefna getur beinst að öllum þáttum tungumáls ( Ari Páll Kristinsson 2009 : 1 ) en hér verður einkum fjallað um hana í tengslum við orðaforða , þ.e. , nýyrðasmíð .  Maria Møllebro greinir á milli fjögurra tegunda púrisma í þessu sambandi ( hér verður þó notað orðið hreintungustefna í stað púrisma ) ( Møllebro 2012 : 11 ) :  ( 1 ) a. Almenn hreintungustefna ( d. ‘ generel ’ )  b. Valkvæð hreintungustefna ( d. ‘ selektiv ’ )  c. Íhaldssöm hreintungustefna ( d. ‘ konservativ ’ )  d. Afturvirk hreintungustefna ( d. ‘ regressiv ’ )  ( 1a ) er hlutlausasta tegund hreintungustefnu og hefur það að markmiði að vernda móðurmálið í samfélagi ( M1 ) gegn öllum erlendum áhrifum , án þess að tekið sé tillit til þess um hvaða erlend tungumál er að ræða .  ( 1b ) beinist að tilteknu máli en ekki öðrum , oftast því tungumáli sem tilheyrir fólki eða menningarhópi sem er í eða hefur verið í valdastöðu .  Hreintungustefna af þessu tagi á það til að dvína eftir því sem völd þeirra sem eru í valdastöðu minnka þannig að tungumálið þykir ekki lengur vera ógn við móðurmálið ( 2012 : 11 ) .  Viðfangsefni ( 1c ) er að halda tungumáli eins og það er , óbreyttu .  Ekki verða tekin upp ný tökuorð úr erlendum málum en tökuorð sem hafa verið aðlöguð að móðurmálinu og náð fótfestu eru látin vera .  Með ( 1d ) er sýnd viðleitni til þess að búa til ný innlend orð „ úr afteknum formum ” ( APK 2009 : 2 ) og koma þeim í stað tökuorða sem hafa ratað inn í málið , auk þess að koma í veg fyrir að ný tökuorð verði tekin upp í framtíðinni .  Í Færeyjum hefur yfirleitt verið stunduð valkvæð og afturvirk hreintungustefna gegn dönskum áhrifum .  3. Þróun hreintungustefnunnar : mikilvægustu skrefin  Í færeysku heimastjórnarlögunum frá árinu 1948 er því lýst yfir að færeyska sé opinbert tungumál á öllum sviðum félagsins , þó danska skuli lærast „ vel og rækilega ” og nýtast eins vel og færeyska í almennum viðskiptum ( Málmørk 2007 : 18 ) .  Þessi formlega viðurkenning er árangur málstefnu í anda hreintungustefnu sem á sér langan aðdraganda .  Rúmlega 100 ár liðu milli þess sem heimastjórnarlögin voru sett og fyrstu tilrauna til að búa til staðlað færeyskt ritmál , sem líta má á sem útgangspunkt í baráttunni um viðurkenningu færeysku sem nothæfs tungmáls á öllum sviðum þjóðfélagsins .  Hér fyrir neðan verður baráttan sett í sögulegt samhengi og greint frá helstu skrefum í átt að viðurkenningu .  3.1 Upphaf málsambýlis við dönsku  Árið 1380 varð Noregur hluti af Danaveldi og þar með skattlönd hans , Ísland og Færeyjar .  Danska var tekin upp sem ritmál á öllum opinberum sviðum , s.s. í stjórnsýslu , kirkjustarfi og kennslu ( Brunstad 2001 : 251 ) .  Eftir siðaskiptin um miðja 16. öld skapaðist tvískiptingarástand ; notkun færeysku var bönnuð á þeim sviðum þar sem danska naut viðurkenningar sem opinbert tungumál þótt færeyska væri töluð víða í daglegu lífi .  Vegna tvískiptingar sem setti dönsku í virðingarstöðu var færeyska álitin einangruð dönsk mállýska ( Møllebro 2012 : 12 ) .  Þetta ástand hélst óbreytt að meira eða minna leyti í u.þ.b. 250 ár , en vaxandi áhugi á varðveislu þjóðlegra hefða á upplýsingaöldinni hafði í för með sér að tilraunir voru gerðar til að skrá fornkvæði sem fram að því voru einungis til í munnlegri geymd .  Sá fyrsti sem tók þetta að sér var færeyski námsmaðurinn Jens Christian Svabo .  Helstu framlög Svabos voru safn færeyskra danskvæða og Dictionarium færoense , fyrsta færeyska orðabókin .  Þar sem ekkert staðlað ritmál var til á þessum tíma miðaði hann stafsetninguna við sína eigin mállýsku en hefðin í flestum tungumálum Evrópu á þeim tíma var sú að ritháttur endurspeglaði framburð ( Brunstad 2001 : 252 ) .  Þótt hljóðrétt stafsetning nægi til að skrá efni úr munnlegri geymd er hún ekki nóg til að mynda grundvöll ritmáls því ritmál verður að vera algilt innan málsamfélags ( Larsen 1992 ) .  Töluverður mállýskumunur innan færeysku hefði gert samræmingu algildrar stafsetningar erfiða viðfangs .  Í þessu sambandi er vert að nefna að tilgangur Svabos var þó hvorki að stinga upp á algildu skrifmáli né „ sérfæreyskum ” orðaforða til að koma í stað þess dönskuskotna sem var í notkun .  Kvæðasafnið og orðabókin voru því skráð sem „ minnismerki ” um málið eins og það var á þeim tíma sem það „ dó út ” , frekar en að gagnast komandi kynslóðum Færeyinga ( Brunstad 2001 : 252 ) .  Svabo var þeirrar skoðunar að færeyska væri nú þegar glötuð ; hún hefði blandast saman við dönsku að svo miklu leyti að hún gæti varla talist vera sérstakt tungumál og betra væri að taka upp dönsku að öllu leyti heldur en að reyna að bjarga henni úr útrýmingarhættu ( Jógvan í Lon Jacobsen 2004 : 87 ) .  Þrátt fyrir hrakspá Svabo í fortíðinni má samt telja Svabo til brautryðjenda hreintungustefnunnar að því leyti að hann viðurkenndi að eina leiðin til að gera málið lífvænlegt væri að hreinsa orðaforðann af öllum erlendum áhrifum og að endurskapa hann með fornmálið sem fyrirmynd , sbr. afturvirka hreintungustefnu , auk þess að búa til algilt , staðlað ritmál ( Brunstad 2001 : 252 ) .  Þessar hugmyndir eru kjarni samræmdrar hreintungustefnu sem framfylgt var 100 árum síðar .  

### essay_id = rit009_2
3.3 V.U. Hammershaimb og íslenska fyrirmyndin  Grundvöllurinn að skipulegri valkvæðri og afturvirkri hreintungustefnu var lagður árið 1846 þegar V.U. Hammershaimb , prestur og þingmaður , gerði fyrstu tilraun til að búa til samræmda stafsetningu í því augnamiði að gera færeysku að stöðluðu ritmáli , ólíkt Svabo , sem ætlaðist aldrei til þess að stafsetningin sín yrði tekin upp í framhaldinu .  Kveikjan að tilrauninni var tillaga að breytingu á dönsku menntakerfi tveimur árum áður sem Hammershaimb fannst að myndi ýta undir útbreiðslu dönsku á enn fleiri sviðum færeyska málsamfélagsins og þar með auka hraðann á útrýmingu færeysku ( Hansen 2001 : 254 ) .  Hammershaimb bar allar mállýskur saman hver við aðra , við fornmálið og við hin norðurlandamálin , og miðaði stafsetninguna við sögulegar rætur tungumálsins , þ.e. fornmálið ( Brunstad 2001 : 252 ) .  Útkoman er orðmyndunar- og orðsifjafræðileg stafsetning þar sem skyldleikatengslin við fornmálið og Norðurlandamálin eru auðséð og engin tiltekin mállýska er tekin fram yfir hinar .  Hagnýtu kostirnir við stafsetningu af þessu tagi eru aðallega tveir : Í fyrsta lagi er stafsetningin hlutlaus og teygjanleg svo að hún rúmar allar mállýskur .  Það að stafsetning nýtist öllum í málsamfélaginu , óháð mállýsku , er einmitt lykillinn að því að tungumál teljist hafa ritmál ( sbr. Larsen 1992 ) .  Í öðru lagi er varpað ljósi á skyldleikann milli færeysku og hinna norrænu málanna á kerfisbundinn hátt .  Efni sem skráð verður með þessari stafsetningu , málið sjálft og allur menningararfurinn sem í því felst verða því aðgengileg fræðimönnum og öðrum sem læsir eru á fornmálið og Norðurlandamálin .  Þar að auki er Færeyingum veittur aðgangur að samnorrænum bókmenntum á öðrum málum .  Varðveisla bókmenntahefðarinnar í samnorrænu ritmáli efldi hugmyndina um Færeyinga sem sameinaða þjóð með óslitið samhengi máls og menningar frá fornöld til nútímans og gerði tungumálið að meira en afskekktri og frumstæðri danskri mállýsku .  Hugmyndafræðin um fornmenningardýrkun tíðkaðist á Norðurlöndum á þeim tíma en Hammershaimb leit sérstaklega til Íslands sem fyrirmynd lítillar þjóðar með náskylt tungumál sem hægt var að efla og varðveita á svipaðan hátt .  Með hjálp íslenska sjálfstæðisbaráttumannsins og hreintungusinnans Jóns Sigurðssonar lagði Hammershaimb fram lokagerð stafsetningarinnar árið 1854 en þessi stafsetning er enn þá í notkun að aðeins örfáum breytingum undanskildum .  Afleiðing þess að samræma ritmálið á sögulegum og málfræðilegum forsendum er sú að miklu auðveldara varð að sinna nýyrðasmíð og þar með bjarga færeysku úr útrýmingarhættu .  Sá sem lagði mest af mörkum í nýyrðasmíð var Jakob Jakobsson .  3.4 Jakob Jakobsen : „ hin fyrsti málreinsarin ”  Tvískiptingarástandið hafði áhrif á tjáningarmöguleika færeysku sem ritmál í kringum árið 1890 , þegar Føringatíðindi , fyrsta dagblaðið í færeysku máli , kom út .  Snemma kom í ljós að samræmd stafsetning ein og sér nægði ekki sem ritmál án ítarlegs og umfangsmikils orðaforða .  Oft var raunin sú að ákveðin orð voru ekki til í færeysku , oftast orð sem vísa til óhlutbundinna eða fræðilegra fyrirbæra , sbr. umræðu um umdæmismissi í 2.2 , en höfundar Føringatíðindi notuðu viðeigandi dönsk tökuorð í staðinn og höfðu þau innan gæsalappa ( Larsen 1992 : 14 ) .  Þessi skýri vitnisburður um umdæmismissi olli Jakob Jakobsen , mál- og þjóðfræðingi sem áður hafði gert misheppnaða tilraun til hljóðfræðilegrar stafsetningar , miklum áhyggjum . Hann óttaðist að færeyska gæti hlotið sömu örlög og hið útdauða norræna mál norn , sem talað hafði verið á Hjaltlandseyjum áður en enska útrýmdi því .  Svo varð hann fyrstur manna til að fást sérstaklega við nýyrðasmíð sem ómissandi hluta þess að efla málið .  Í viðleitni sinni til að endurheimta glötuð umdæmi leit Jacobsen einnig til íslenskrar fyrirmyndar , eins og Hammershaimb gerði tæplega hálfri öld áður þegar hann samræmdi stafsetninguna .  Larsen ( 1992 : 16 ) nefnir þrjár meginleiðir sem Jacobsen fór í nýyrðasmíði , sem sýndar eru í ( 2 ) :  ( 2 ) a. Beint lán úr íslensku .  Í ( 2a ) eru orð tekin óbreytt úr íslensku og notuð í stað danskra orða eða orða sem bera vott um dönsk áhrif .  Með ( 2b ) þýddi hann íslensk orð lauslega yfir á færeysku þannig að þýðingin myndi fanga anda íslenskra orða án þess þó að taka þau beint úr íslensku .  ( 2c ) eru gömul orð sem nú þegar eru til í málinu , eða jafnvel í fornmálinu , sem verða endurskilgreind til að vísa til nýs hugtaks eða fyrirbæris sem áður var óþekkt í málsamfélaginu .  ( 2b – c ) reyndust íslenskum nýyrðasmiðum eins og Jónasi Hallgrímssyni skilvirk , og Jakobsen fetaði í fótspor þeirra .  Athyglisvert er að benda á það hvernig ( 2a ) sýnir fram á valkvæðni færeyskrar hreintungustefnu ; ekki skiptir máli þótt orðin séu tökuorð , svo framarlega sem þau eru ekki úr dönsku .  Hin svokölluðu anbeheitilsi-orð , flokkur færeyskra orða sem fær heiti sitt frá dönskum aðskeytum sem bætt er við þau , voru fyrsta viðfangsefni Jacobsens ( Jógvan í Lon Jacobsen 2004 : 75 ) .  Anbeheitilsi-orð eru ekki beinlínis tökuorð heldur færeysk orð sem orðið hafa fyrir svo sterkum áhrifum frá dönsku að samsvarandi færeysk orð , ef slík voru yfirleitt til , höfðu þróað með sér neikvæðan blæ ( JLJ 2004 : 75 ) .  Í þessu sambandi beitti Jacobsen bæði form- og stöðustýringu í senn : Með því að búa til ný færeysk orð með innlendum aðskeytum og koma þeim inn í málið í stað dönskuslettna var hann að auðga færeyskan orðaforða og hækka stöðu hans gagnvart dönsku .  Jacobsen tók við ritstjórn tveggja rita , Álmanakka Københavns Observatorium ( frá 1890 ) og Diplomatarium faroense ( 1907 ) , auk þess að gefa út ævisögu Nólsoyar Páls , sem skiptu öll sköpum fyrir færeyska nýyrðasmíð ( Brunstad 2001 : 254 og Larsen 1992 : 15 – 19 ) .  Með Álmanakkanum og Diplomatarium faroense endurheimti hann raunvísindi og lögfræði , tvö notkunarsvið sem höfðu orðið fyrir töluverðum umdæmismissi .  Ekki náðu öll nýyrði sem Jacobsen bjó til langvarandi fótfestu , en hann sýndi fram á það að hægt sé að færa út notkunarsvið málsins .  Þar með lagði hann grundvöll að formlegri málstefnu sem fylgt er nú á dögum .  Það á eftir að svara þeirri spurningu hvort og þá hvernig hreintungustefnan og hugsunarhátturinn sem liggur að baki hefur áhrif á form og notkun málsins í dag .  Formleg rannsókn á málviðhorfum og málnotkun ungra Færeyinga sem nú verður fjallað um veitir innsýn í afleiðingar málhreinsunar fyrir færeyska málsamfélagið nú á dögum .  4. Áhrif púrisma og hreintungustefnu á viðhorf Færeyinga til eigin tungumáls og málnotkunar  4.1 Almennt um rannsókn Møllebro .  Árið 2012 framkvæmdi Maria Møllebro , danskur málfræðingur , ítarlega rannsókn á viðhorfum ungra Færeyinga til „ réttrar ” færeysku , danskra tökuorða og færeyskra nýyrða .  Rannsóknin skiptist í tvo hluta , svokallað grímupróf og svo hópviðtöl .  Forsenda grímuprófsins er sú að málfar einstaklinga hafi áhrif á það hvernig aðrir meta persónuleika þeirra ( 18 ) .  Þátttakendurnir í rannsókninni hlustuðu á stutta frásögn sem lesin var upp fjórum sinnum með mismunandi málbrigðum .  

### essay_id = rit009_3
Tvö málbrigði eru hlutlaus – upplesarar lásu upp sama textann en skiptu út stökum orðum sem þeir myndu aldrei nota sjálfir fyrir ýmis nýyrði eða tökuorð , allt eftir því hvað þeim fannst eðlilegast .  Hin málbrigðin voru „ gildishlaðin ” – annars vegar voru notuð hlutfallslega mörg nýyrði en hins vegar hlutfallslega mörg tökuorð .  Svo voru þátttakendurnir beðnir um að meta einstaklingana ( þ.e. upplesarana ) eftir átta persónuleikaeinkennum á kvarðanum einum til fimm ( þar sem einn er jákvæðast en fimm neikvæðast ) , auk þess að meta menntunarstig þeirra .  Á matsblaðinu var auð lína fyrir þátttakendur til að skrifa frjálsar athugasemdir um einstaklingana , upplesturinn eða frásögnina sjálfa .  Grímupróf er óbein rannsóknaraðferð sem beitt er í þeim tilgangi að varpa ljósi á ómeðvituð viðhorf til málfars / málnotkunar sem afhjúpast þegar þátttakendurnir halda að spurt verði um eitthvað ótengt málfari / málnotkun ( í þessu tilfelli héldu þeir að spurt væri um einstaklingana sjálfa , ekki málfar þeirra ) ( 19 ) .  Seinni hlutinn felst í fjórum hópviðtölum þar sem Møllebro spurði þátttakendurna um ýmislegt í tengslum við tungumálið og málfar / málnotkun , þ.á.m. hvað þeir telji vera „ rétta ” færeysku , hvort þeir reyni að nota nýyrði í daglegu tali og hvað þeim finnist um notkun tökuorða .  Þátttakendum var leyft að ræða sín á milli og spyrja eigin spurninga .  Hópviðtöl voru haldin auk grímuprófs til þess að gera grein fyrir meðvituðum viðhorfum en með því er átt við þau viðhorf sem endurspegla samfélagsleg gildi og hugmyndafræði varðandi málið og málnotkun ( 19 ) .  Hópviðtölin eru eins konar viðbót við grímuprófið enda er hugsanlegt að niðurstöður úr viðtölunum varpi frekara ljósi á niðurstöður grímuprófsins og þar með veiti þau rannsakanda betri innsýn í viðhorf þátttakenda til rannsóknarefnisins .  4.2.1 Viðhorf til „ réttrar ” færeysku  Hugmyndafræði hreintungustefnunnar – púrisminn – skín í gegn þegar viðhorf þátttakenda til „ réttrar ” færeysku er skoðað , bæði í hópviðtölum og grímuprófi .  Í hópviðtölum var spurt beint um það hvort þátttakendurnir héldu að til væri færeyskt málbrigði sem telja mætti „ rétt ” , og ef svo væri , hvað fælist í því ?  Sumir skilgreindu „ rétta ” færeysku sem þau orð sem er að finna í orðabókum , sem oft hallast í átt að púrisma , sbr. Höskuld Þráinsson , Hjalmar Petersen o.fl. ( 2012 : 453 – 454 ) , eða málnotkun í samræmi við opinbera ( þ.e. skráða ) málstefnu .  Þessar athugasemdir endurspegla forskriftarlegt eða vísandi sjónarhorn um það hvernig málið ætti að vera ( Møllebro 2012 : 44 ) , andstætt því hvernig málinu er beitt í raun og veru .  Að setja viðmið um rétt og vandað mál og vísa málnotendum að réttri notkun þess er einmitt eitt lykilhugtaka málhreinsunar fyrri aldar .  Einn þátttakandinn miðaði rétta færeysku við eldri fyrirmynd , þ.e. að málvöndun felist í því að nota „ gömlu orðin ” .  Þetta var einmitt forsenda nýyrðasmíði í anda Svabos og Jacobsen .  Enn aðrir skilgreindu „ rétta ” færeysku með tilliti til dönsku : „ Så længe det er færøsk og ikke dansk så er det færøsk ” ( 2012 : 45 ) .  Þetta sjónarhorn endurspeglast í einni athugasemdinni um frásögnina í grímuprófi með háu hlutfalli danskra tökuorða : „ For the love of god , that isn’t Faroese !  Danish everywhere ! ”  Hér gætir ekki aðeins áhrifa opinberrar málstefnu heldur beinlínis þeirrar valkvæðu og afturvirku tegundar málhreinsunar sem beinist sérstaklega að dönsku ( sjá 2.4 ) .  Þótt samdóma álit virðist ríkja um hvað teljist vera „ rétt ” færeyska voru ekki allar skoðanir jafn afdráttarlausar um mikilvægi þess að réttleiki skipti mestu máli í eiginlegri málnotkun .  Sumum fannst hins vegar mikilvægara að geta gert sig skiljanleg ; skýr og auðveld samskipti skipti meira máli en það að vera „ rétt ” enda séu tungumál fyrst og fremst tjáskiptatæki ( 50 ) .  Þessi munur milli vandaðs málfars annars vegar og skiljanleika hins vegar gefur engu að síður í skyn að „ rétta ” málbrigðið sé það með flestum færeyskum nýyrðum , þótt nýyrðin geti reynst torskilin , og málbrigðið sem auðveldast er að skilja sé ekki endanlega viðurkennt mál ( 45 ) .  Meðvitund um að það sem er rétt og það sem er hagkvæmt er ekki alltaf eitt og hið sama og olli ákveðinni togstreitu í viðhorfum þátttakenda .  Togstreitan kom í ljós þegar spurt var sérstaklega um dönsk tökuorð og færeysk nýyrði .  4.2.2 Viðhorf til danskra tökuorða , færeyskra nýyrða og eigin málnotkunar  Það mátti búast við neikvæðum viðhorfum gagnvart dönskum tökuorðum og jákvæðum viðhorfum gagnvart færeyskum nýyrðum og ekki er merkilegt í sjálfu sér að það kom í ljós bæði í grímuprófinu og hópviðtölunum .  Það vekur þó athygli að ósamræmi var milli málviðhorfa og málhegðunar sem greina mátti úr þessum niðurstöðunum .  Þegar hugað var að færeyskum nýyrðum virtust allir vera sammála um mikilvægi þess að efla og varðveita málið , um innbyrðis tengls máls og menningar og að málið muni deyja út nema það sé verndað ( 55 – 56 ) .  Þessi viðhorf minna auðvitað á rómantíska hugmyndafræði um tungumál sem verðmæti og sameiningartákn þjóðarinnar sem hreintungustefna byggðist á , auk ótta Jakobs Jacobsens við hnignun færeyskrar menningar sem hvatti hann til þess að fást við nýyrðasmíði .  Notkun nýyrða var einkum tengd menntun í hugum flestra og það á margan hátt .  Í grímuprófinu var sá einstaklingur sem notaði flest færeysk nýyrði metinn gáfaðastur og með hæsta menntunarstigið ( 39 ) .  Samkvæmt athugasemdum sem fylgdu matsblöðum sýndist mörgum þessi kona , þ.e. einstaklingurinn sem notaði nýyrði , hlyti að vera menntaskólakennari ( 41 ) .  Auk þess sögðust margir þátttakendanna sjálfir nota „ rétta ” færeysku í samskiptum við menntað fólk , s.s. lækna og lögfræðinga ( 45 ) .  Notkun nýyrða var einkum talin æskileg í opinberu máli , t.d. í útvarpi og sjónvarpi .  Einn þátttakandinn minntist á að hafa veitt viðtal í útvarpi og æft sig í réttu orðavali áður en viðtalið var tekið upp ( 48 ) .  Aðrar aðstæður sem nefndar voru í tengslum við notkun nýyrða voru ritað mál og umhverfi þar sem virðingar er krafist ( 48 ) .  Allt þetta telst til formlegrar og vandaðrar málnotkunar .  Þegar spurt var um dönsk tökuorð voru svörin aðeins flóknari .  Allir gerðu greinarmun á réttri færeysku og dönskum tökuorðum sem yfirleitt voru talin vera málvillur eða meira að segja heimskuleg ( 49 ) .  Þessi viðhorf koma heim og saman við mat á dönskuskotnu máli í grímuprófinu .  Auk athugasemda um að einstaklingurinn sem notaði tökuorð talaði beinlínis dönsku frekar en færeysku var hann einnig metinn lægstur hvað varðar greind og menntunarstig þótt mat á öðrum persónuleikaeinkennum væri alveg eins og hjá konunni sem notaði nýyrði ( 39 ) .  Því er augljóst að aðgreinandi þátturinn er málfar .  Tengsl við verkalýðsstéttina , andstætt atvinnugreinum sem krefjast menntunar , koma einnig til greina : „ Fiskerne snakker meget mere dansk ” ( 46 ) .  

### essay_id = rit009_4
Þátttakendurnir voru fljótir að átta sig á mögulegum skýringum á ósamræmi milli viðhorfa til málbrigða og sinnar eigin málnotkunar .  Í aðstæðum þar sem tungumál gegnir fyrst og fremst hlutverki samskiptamiðils , andstætt aðstæðum þar sem málvöndun og virðing í augum annarra skipta máli , er auðveldast og mikilvægast að notast við orðin sem þeir skilja og sumir töldu við hæfi að nota tökuorð „ af og til ” og sín á milli ( 45 ) .  Mörg færeysk orð með sömu merkingu og tökuorðin sem þátttakendurnir eru vanir að heyra séu meira að segja torskilin enda svo sjaldgæf ( 53 ) , þrátt fyrir að langflestum þyki þau rétt .  Helmingi þátttakenda fannst þeir sjálfir ýmist nota of mörg tökuorð í daglegu tali eða að of mörg væru notuð almennt ( 49 ) .  Af þessu ósamræmi stafar ákveðin togstreita .  Ríkjandi hugmyndir um stöðu og gildi nýyrða sem rétt og vandað mál , þ.e. málviðhorf sem ráðast af hugmyndafræði hreintungustefnu , stangast á við eiginlega málnotkun , þ.e. málhegðun sem ræðst af hagkvæmni .  Afleiðingin er sú að mörgum finnst þeir vera vanhæfir í sínu eigið tungumáli ( 51 ) eða að tungumálið sjálft sé ófullkomið ( 53 ) ; sem sagt , færeyska , eins og hún er , er ekki tjáningarhæf á öllum sviðum , þannig að grípa þarf til óæskilegra tökuorða – óvandaðs máls , samkvæmt sjónarhorni hreintungustefnunnar – til þess að geta tjáð sig fullkomlega .  Enn aðrir voru þeirrar skoðunar að óþarfi væri að fylgja hreintungustefnu út í ystu æsar og að búin séu til nýyrði í staðinn fyrir tökuorðin sem allir þekkja .  Að baki viðhorfum nytsemishyggju liggur samt sem áður meðvitund um ólíka virðingarstöðu málbrigðanna tveggja .  Margt af þessu má túlka sem vísbendingu um að umdæmismissir hafi enn áhrif á færeysku , eða að færeyska sé enn „ ófullkomin ” á þeim sviðum þar sem færeysk nýyrði þykja óheppileg .  Á hinn bóginn er margt sem túlka má sem vísbendingu um að hreintungustefna 19. aldar hafi borið svo mikinn árangur að staða færeysku gagnvart dönsku , með tilliti til nýyrða og tökuorða , hafi gjörbreyst .  Ritgerðinni lýkur með nokkrum orðum um stöðu málsambýlisins í dag , auk vangaveltna um framtíðina .  4.3 Áhrif málhreinsunar á málsambýli í Færeyjum  Í ljósi niðurstaðna rannsóknar Møllebro má færa ýmiss konar rök fyrir því að skipulögð málhreinsunarstarfsemi í Færeyjum hafi snúið tvískiptingu málsamfélagsins í öfuga átt .  Í 2.1 var greint frá sambandi tungumála í tvískiptu málsamfélagi , M1 og M2 , en málsamfélag getur einnig verið tvískipt milli mállýskna eða málbrigða eins og sama tungumálsins .  Þar samsvarar M1 svokölluðu lágu málbrigði ( L ) en M2 háu málbrigði ( H ) ( Møllebro 2012 : 48 ) .  Eins og áður kom fram var staðan í Færeyjum lengi þannig að færeyska var M1 en danska M2 .  Nú virðist raunin vera sú að málbrigðið með nýyrði ( færeysk-færeyska , eða FF ) hefur komist í virðingarstöðu ( H ) í stað þess með tökuorð ( dansk-færeyska , eða DF ) , en virðing fyrir því hefur dvínað að sama skapi og það orðið að L .  Tengsl FF við formlegar málsaðstæður s.s. ritmál , opinbera umræðu , hugmyndir um réttleika og virðingu og menntun , sýna að FF uppfyllir öll helstu skilyrði H-málbrigðis í tvískiptingarástandi .  Í tengslum við menntun má bæta einu við : Í einu hópviðtali voru læknar og lögfræðingar sérstaklega tilgreindir sem dæmi um menntað fólk sem best er að notast við nýyrði í samskiptum við .  Fagorðaforði sem tilheyrir þessum tveimur atvinnu- og fræðigreinum er einmitt meðal þeirra fyrstu sem endurheimtur var með birtingu Álmanakkans og Diplomatarium faroense ( sbr. 3.4 ) .  Því má halda því fram að málhreinsunarstarfsemi og nýyrðasmíð hafi tekist að endurheimta glötuð umdæmi með tímanum , þrátt fyrir efasemdir Svabos um að ólíklegt væri að nokkur tæki upp framandi nýyrði byggð á frummálinu ( Jógvan í Lon Jacobsen 2004 : 87 ) .  Hins vegar tengist DF þveröfugum málaðstæðum og notkunarsviðum .  Enn fremur hafa helstu viðhorf og fyrirframhugmyndir sem fylgja lægra setta málbrigðinu , t.d. heimska og óvöndun , siðmenning og virðing , færst yfir á hitt .  Ef rétt er að tvískiptingarástandið hafi í raun og veru breyst á þennan hátt er vert að athuga hverju búast má við í framtíðinni .  Í einu hópviðtali var minnst á að tökuorð lærist áður en samsvarandi færeysku orðin yfir sömu hugtök sem börnum eru kennd sérstaklega í skóla . Þetta er einmitt einkenni H-málbrigðis eða M2 í tvískiptu málsamfélagi .  Þetta skýrist auðvitað af því að tökuorðin eru algengust í daglegu tali og fólk notar orð sem það er vant að heyra .  Þó kom einnig fram í sama viðtali að ung börn noti fleiri færeysk nýyrði í daglegu tali en þeir sem tóku þátt í rannsókninni ( 43 ) .  Barnabækur og sjónvarpsþættir á færeysku hafa gert börnum , og þar af leiðandi nýrri kynslóð , kleift að tileinka sér færeysk orð frekar en tökuorð á máltökuskeiði .  Því er hugsanlegt að öfuga tvískiptingarástandið sem virðist ríkja sé aðeins tímabundið ástand í átt að útjöfnun innan málsambýlisins og e.t.v. í fullkomnun færeyska málsins svo það verði tjáningarhæft á öllum notkunarsviðum .  Hvort og þá hvernig þetta mun halda áfram er efni í frekari rannsókn .  Hugtakið púrismi eða hreintungustefna er mikið þrætuepli í umræðunni um málstefnu á Norðurlöndum en það fer ekki á milli mála að áhrif þess á málnotkun og málviðhorf hafa verið gríðarlega mikil og eru það enn .  Hér hafa þessi áhrif á færeyska málsamfélagið verið skoðuð frá félagsmálfræðilegu sjónarhorni .  Færeyjar hafa ákveðna sérstöðu meðal norrænna málsamfélaga vegna þess að raunverulegt tvískiptingarástand ríkti öldum saman .  Móðurmál landsmanna var lægra sett en tungumál danskra yfirráðamanna og móðurmálið varð ekki að ritmáli fyrr en á 19. öld , hvað þá opinberu tungumáli .  Á þeim tæplega tveimur öldum sem liðnar eru frá því að færeysk stafsetning var fyrst stöðluð hefur hreintungustefna borið töluverðan árangur .  Í fljótu bragði virðist danska vera ríkjandi vegna þess að langflestir Færeyingar eru altalandi á dönsku og nota urmul af dönskum tökuorðum í daglegu tali en við nánari skoðun kemur í ljós að sambandið milli færeysku og dönsku hefur gjörbreyst .  Mörg notkunarsvið sem áður töldust vera glötuð hafa verið endurheimt og staða færeyskrar tungu hefur batnað þannig að færeysk nýyrði sem komu inn í málið vegna skipulegrar hreintungustefnu teljast nú vera vandað mál , tengt ýmsum formlegum málaðstæðum , en dönskuslettur og tökuorð þykja hins vegar óvönduð og óformleg .  Þrátt fyrir meðvitund um mismunandi stöðu málbrigða er ekki mikil fylgni milli hugmyndafræðilegra viðhorfa og eiginlegrar málnotkunar enda finnst flestum ungum Færeyingum þægilegra að nota dönskuslettur og tökuorð þótt óvönduð séu .  Í þessu samhengi má halda því fram að hreintunguhneigð sé svo rótgróin í færeysku nútímamálsamfélagi að ekki þurfi að aðhyllast hugmyndafræðina til þess að hún liti meðferð málsins .  

### essay_id = rit010_0
Eitt af því helsta sem greinir íslensku frá norrænu meginlandsmálunum er það að íslensku vantar aðgreinandi tónkvæði .  Töluvert hefur verið skrifað um þetta fyrirbæri og uppruna þess í norsku , sænsku og dönsku , en það var ekki fyrr en á 20. öld að athygli fræðimanna var beint að íslensku í þessu sambandi .  Árið 1926 ýjaði Jón Helgason – án frekari útskýringar – að því að „ musikalsk aksent ” hafi verið til í íslensku , sem aðgreindi orð sem voru einkvæð í fornmálinu og þau sem voru alltaf tvíkvæð ( Jón Helgason 1926 : 55 ) .  Tæplega 40 árum síðar var þráður Jóns Helgasonar tekinn upp af alvöru , þegar Stefán Karlsson tengdi tímasetningu hljóðdvalarbreytingarinnar við hegðun einkvæðra orða í rímum og ályktaði af því að einhver framburðarmunur á borð við skandinavíska orðtóna hefði verið til í eldri íslensku .  Sú kenning að íslenska hafi haft slíka tónkvæðaaðgreiningu en svo glatað henni hefur þróast ört á síðastliðnum áratugum .  Í þessari ritgerð verður gerð ítarleg grein fyrir áhrifamestu rannsóknunum á tónkvæði í íslensku , rökunum sem færð eru fyrir kenningunni og túlkun fræðimanna á heimildum sem notast er við .  Í 2.1 er sagt í stuttu máli frá fræðilegu hugtökunum sem einkenna umræðuna um tónkvæðaaðgreiningu og í 2.2 er rannsókn Stefáns Karlssonar lýst , aðferðum hans og helstu niðurstöðum sem benda til þess að framburðarmunar á einkvæðum og tvíkvæðum orðum hafi gætt í íslenskum kveðskap .  Í þriðja kaflanum er vikið að nýrri rannsóknum sem beinast að Þriðju málfræðiritgerðinni , fræðslurit 12. aldar eftir Ólaf Þórðarson hvítaskáld .  Í 3.1 er sagt frá athugunum Kristjáns Árnasonar á vafasömum vísbendingum um tónkvæði sem greina má í Þriðju málfræðiritgerðinni .  Rannsókn sem rakin er í 3.2 byggist á hugmyndum Kristjáns , en þar er gerð tilraun til þess að greina frá eðli tónkvæðanna , með hliðsjón af bæði Þriðju málfræðiritgerðinni og nútímalegum hljóðfræðikenningum .  Doktorsritgerð Hauks Þorgeirssonar , sem lýst er í 3.3 , sameinar aðferðafræði Stefáns Karlssonar á forsendum rannsóknarinnar sem sagt er frá í 3.2 , en varpar samt ljósi á nokkrar ósvaraðar spurningar og vandamál við tónkvæðiskenninguna almennt .  Mótrök , spurningar og athugasemdir eru tekin upp í fjórða kafla .  1 . Grundvallarhugtök og upphaf fræðilegrar rannsóknar  Áður en lengra er haldið er brýnt að gefa örstutt yfirlit yfir helstu viðkomandi hugtökin , skilgreiningar og ríkjandi almennar kenningar um tónkvæði í norrænu málunum sem liggja að baki rannsóknum sem raktar verða í þessari ritgerð .  Í fjórða kaflanum er lagt mat á traustleika slíkra kenninga og hugtaka , en hér og nú er einungis sagt frá þeim sem mest hafa einkennt fræðilegu umræðuna frá upphafi til dagsins í dag .  1.1 Grundvallarhugtök og skilgreiningar  Með aðgreinandi tónkvæði er átt við tvo sérstaka orðtóna sem greina á milli orða sem áður voru einkvæð í norrænu 1 og þeirra sem alltaf hafa verið tvíkvæð .  Nokkur ágreiningur ríkir meðal fræðimanna um nákvæma tímasetningu þessarar þróunar og ástæðuna fyrir henni , en sú kenning sem hefur hlotið mesta aðhyllingu var lögð til af norska málfræðingnum Magne Oftedal árið 1952 ( Kjartan Ottósson 1986 : 184 , Klaus Johan Myrvoll og Trygve Skomedal 2010 : 69 ) .  Oftedal rekur tónkvæðaaðgreininguna til loka víkingaaldar , u.þ.b. ársins 1000 ( Myrvoll og Skomedal 2010 : 70 ) , og tengist málkerfisvæðingu ( e. grammaticalisation ) ákveðins greinis náið .  Á eldri málstigum var ákveðinn greinir sérstakt orð sem stóð næst við hliðina á nafnorði en varð smám saman að viðskeyti .  Í þessu sambandi lýsir Oftedal svokölluðu Grenzsignal , eða ótilgreindu hljóðfræðilegu merki sem greindi á milli stakra orða og orðastrengja og gerði málhöfum þar með kleift að þekkja í sundur forn tvíkvæð og einkvæð orð .  Þetta Grenzsignal var e.t.v. forveri tónkvæðanna tveggja sem einkenna langflestar mállýskur í norrænu nútímamálunum .  Orðin sem voru tvíkvæð í fornmálinu fengu sjálfgefna tónvkæðið tónkvæðið eða tónkvæði 2 .  Þau sem áður voru einkvæð en þróuðu með sér áhersluminna annað atkvæði vegna viðskeytts greinis voru enn þá borin fram eins og þau væru einkvæð , þ.e. með mörkuðu tónkvæði 1 ( Oftedal 1952 : 174 ) .  Hér með mynduðust lágmarkspör á borð við sænsku orðin í dæmi ( 1 ) , þar sem það eina sem greinir orðin hvort frá öðru er tónkvæði ( Haukur Þorgeirsson 2013 : 2014 ) :  ( 1a ) fær tónkvæði 1 vegna þess að stofninn er einkvæður og seinna atkvæðið er viðskeyttur ( s.s. ákveðinn ) greinir .  Þrátt fyrir viðskeyttan greini fær ( 1b ) samt sem áður tónkvæði 2 vegna þess að óákveðin mynd ( andi ) var tvíkvæð í fornmálinu .  Önnur þróun sem átti þátt í aðgreiningu á tónkvæðum gerðist á 13. öld , svokallaða stoðhljóðið .  Með norrænu er átt við samnorræna málið sem talað var í Skandinavíu , þ.m.t. á Íslandi frá landnámsöld fram á miðja 14. öld , þegar tungumálin höfðu aðgreinst svo mikið að ekki mætti lengur telja þau mállýskur sama málsins .  Sérhljóðið –u skaust milli stofns og endingar í einkvæðum orðum sem enda á –r , svo að öll einkvæð orð af þessu tagi urðu tvíkvæð .  Önnur lágmarkspör mynduðust á borð við ( 2 ) : ( 2a ) hefur forna / r / - endingu en fékk annað atkvæði vegna u-innskots .  Einkvæður framburður – tónkvæði 1 – helst í nýrri tvíkvæðri mynd .  Slík orð kallast stoðhljóðsorð .  ( 2b ) hefur forna / ur / - endingu og fær tónkvæði 2 , sem áður einkenndi gömul tvíkvæð orð ( þ.e. , orð sem hafa alltaf verið tvíkvæð ) .  Skiptar skoðanir eru um hvort íslenska og færeyska hafi haft svipað tónkvæði , eða nánar tiltekið einhvern forvera þess á eldra málstigi og svo glatað því , eða hvort aðgreiningin í meginlandsmálunum hafi orðið eftir landnám ( Oftedal 1952 : 174 ) .  Benda þarf þó á að öll fræðileg rannsókn sem hér á eftir er rakin grundvallast á samanburðaraðferðinni , undirliggjandi lögmáli sögulegrar málfræði „ sem segir að flóknara sé að gera ráð fyrir sömu nýjunginni þrisvar en sameiginlegri íhaldssemi ” ( Kristján Árnason 1993 : 193 ) .  Miðað er við þá tilgátu að íslenska hafi haft aðgreinandi tónkvæði en glataði því í tímans rás .  1.2 Stefán Karlsson : Rímur Egils Skallagrímssonar eftir Jón Guðmundsson í Rauðseyjum  Árið 1964 birti Stefán Karlsson greinina „ Gömul hljóðdvöl í ungum rímum ” , í anda athugasemdar Jóns Helgassonar um möguleikann á því að forníslenska hafi haft tónkvæðaaðgreiningu eins og í norrænu meginlandsmálunum .  Markmið athugunar Stefáns var að leita til kveðskapar 17. aldar til þess að sýna fram á á kerfisbundinn hátt að vott af framburðarmun er að finna milli stoðhljóðsorða og gamalla tvíkvæðra orða .  Hliðsjón var höfð af handriti af Egils rímum Skallagrímssonar , sem ortar voru árið 1643 af Jóni Guðmundssyni í Rauðseyjum .  Upptalning var gerð á öllum stoðhljóðsorðum og fornum / ur / - orðum í vísum af mismunandi bragarháttum .  Af hlutfalli stoðhljóðsorða miðað við / ur / - orð á ákveðnum stöðum í braglínunum eru tvær ályktanir dregnar sem tengdar eru innbyrðis :  Gömul hljóðdvöl virðist hafa haldist fram á 16. öld , sem er töluvert lengra en áður hafði verið haldið  Skáldið hafi meðhöndlað stoðhljóðsorð eins og þau væru einkvæð þrátt fyrir að u.þ.b. þjár og hálf öld væru liðnar frá uppkomu stoðhljóðsins þegar rímurnar voru ortar ( Stefán Karlsson 1964 : 29 ) .  

### essay_id = rit010_1
Tengslin milli ( 3a ) og ( 3b ) grundvallast á forsendum sem settar voru fram í eldri ritgerð , sem bendir til þess að hljóðdvalarbreytingin hafi e.t.v. „ hvorki farið eins hratt né reglulega og áður var talið ” .  Í eldri ritgerðinni er greint frá rímum tveggja skálda sem uppi voru a.m.k einni kynslóð fyrr en Jón á Rauðseyjum , í sama landshluta og Jón , þar sem hljóðdvalarbreytingin er talin eiga upptök sín ( Stefán Karlsson 1964 : 11 ) .  Í rímum eldri skáldanna komu stoðhljóðsorð nánast aldrei fyrir í óstýfðum vísuorðum með síðasta risi stuttu ; þ.e.a.s. langflestir bragarhættir sem fylgja gömlum hljóðdvalarreglum kröfðust þess að vísuorð með einu áhersluatkvæði og einu áherslulausu atkvæði á eftir ( fallandi tvíliður ) hefðu langt áhersluatkvæði .  Því voru einkvæð orð , þ.m.t. stoðhljóðsorð útilokuð , en gömul tvíkvæð orð , þ.e. fornu / ur / - orðin , gengu ágætlega í óstýfðum vísuorðum vegna þess að fyrra atkvæðið ( síðasta ris fallandi tvíliðar ) var langt í fornu hljóðkerfi .  Á stöðum þar sem stýfðra vísuorða er að vænta , þ.e. þegar tiltekinn bragarháttur leyfir eða gerir ráð fyrir ófullkominni braglínu með stuttu risi / einu áhersluatkvæði og engu á eftir ( í staðinn fyrir fallandi tvílið með tveimur atkvæðum – einu áhersluatkvæði og einu áherslulausu ) er hlutfall stoðhljóða miklu hærra ( Stefán Karlsson 1964 : 24 ) .  4 Sú spurning vaknar um hvað gæti hugsanlega útskýrt þennan marktæka mun á hlutfalli stoðhljóðsorða í stýfðum og óstýfðum vísuorðum , sérstaklega í ljósi þess hversu langur tími var liðinn frá upphafi hljóðdvalarbreytingar þegar Jón orti rímurnar sínar .  Einfaldasta svarið að mati Stefáns Karlssonar er það að framburðarmunur , nánar tiltekið tónkvæði , hafi verið til í málinu sem hélt stoðhljóðsorðum og / ur / - orðum aðgreindum ( Stefán Karlsson 1964 : 26 ) .  Umrædda ritgerðin er „ Kvantitetsomvæltingen i islandsk ” eftir Björn K. Þórólfsson , í Arkiv för nordisk filologi , XLV ( 1929 ) , bls. 35 – 81.  Eins og vitað er voru sérhljóð fyrir hljóðdvalarbreytinguna ýmist löng eða stutt í eðli sínu og áhersluatkvæði gátu verið stutt eða löng .  Stutt áhersluatkvæði höfðu stutt sérhljóð með stuttu samhljóði á eftir ( tak ) .  Löng áhersluatkvæði höfðu langt sérhljóð og eitt eða fleiri samhljóð á eftir ( áma , gætt ) , eða stutt sérhljóð með löngu sérhljóði ( einni ) eða samhljóðaklasa ( felld ) á eftir .  Ekki verður fjallað um smáatriði bragfræðinnar eða sérstaka bragarhætti .  Fyrir meira um slíkt efni og nákvæma upptalningu á stýfðum og óstýfðum vísuorðum ( þar af stoðhljóðsorð ) , sjá grein Stefáns og dokstorsritgerð Hauks Þorgeirssonar , sem fjallað er um í kafla 3.3 .  Þótt hann hafi ekki gert tilraun til þess að útskýra eðli framburðamunarins sem hann ætlaði að væri aðgreinandi tónkvæði , ruddi Stefán Karlsson braut – efnislega og hvað varðar aðferðina – fyrir rannsóknirnar sem nú verða greindar í næsta kafla .  2 . Leitað til Þriðju málfræðiritgerðarinnar  Athugun Stefáns Karlssonar var sú fyrsta sem vann úr heimildum á vísindalegan hátt í þeim tilgangi að leiða í ljós vísbendingar um aðgreinandi tónkvæði í íslenska fornmálinu .  Á þessum grundvelli byggjast þær rannsóknir sem leitast við að svara spurningunni um eðli mögulegs tónkvæðis .  Þriðja málfræðiritgerðin , fræðslurit um málfræði og mælskulist , sem samin var á miðri 13. öld af Ólafi Þórðarsyni , reynist vera auðug heimild í þessu sambandi enda inniheldur hún ítarlega umfjöllun um málhljóðin og eðli og eiginleika þeirra .  Rannsóknirnar sem nú er vikið að miða við hugtakið hljóðsgrein , sem Ólafur Þórðarson hefur aðlagað úr klassískum lærdómi um yfirsneiðarlega þætti í tungumálum .  Ekki er sagt skýrum orðum hvað átt er við þegar talað er um hljóðsgrein í Þriðju málfræðiritgerðinni , en samhljóma skoðun fræðimannanna sem koma til umfjöllunar hér er sú að hún eigi við tónkvæði sem eru aðgreinandi á hátt sem svipar til þess sem er í meginlandsmálunum .  Rannsókn Kristjáns Árnasonar frá árinu 1993 tekur tillit til lýsinga Ólafs á hljóðsgreininni sjálfri , en seinni tvær rannsóknir skoða notkun hljóðsgreina í barbarismus , eða leyfilegum frávikum af ýmsu tagi frá venjulegri málnotkun til þess að ná fram áætlaðri auka- eða duldri merkingu í skáldskap ( Myrvoll og Skomedal 2010 : 82 ) .  Athugasemdirnar sem fylgja helstu útgáfum Þriðju málfræðiritgerðarinnar , þ.á.m. útgáfu Björns M. Ólsen ( 1884 ) og Finns Jónssonar ( 1927 ) , tóku lítið sem ekkert mark á innsýn sem hljóðsgreinar Ólafs gætu hugsanlega veitt í hljóðkerfi málsins til forna .  Þeir töldu hugtakið vera eftirhermu rómverskra fræðimanna sem Ólafur hafði hliðsjón af við skrifin á Þriðju málfræðiritgerðinni , sem pössuðu illa við íslenska hljóðkerfið .  Kristján Árnason og Haukur Þorgeirsson lýsa hljóðsgrein á þessa leið : „ [ S ] ome sort of prosodic property with three values ... [ O ] bviously an attempt at applying to Icelandic the distinction made by Greco-Roman scholarship between the three accents or tones , acute , grave , and circumflex ” ( 2016 : 52 ) .  Finnur Jónsson tekur frekar gagnrýna afstöðu til frumleika Ólafs þegar kemur að lýsandi gildi hljóðgreina í íslensku hljóðkerfi og vill meina að Ólafur hafi haft nánast allt beint eftir klassískum fræðimönnum .  Kristján Árnason var fyrstur fræðimanna til að grandskoða lýsingar Ólafs á hljóðsgreinunum og dæmi um þær til þess að athuga hvort Þriðja málfræðiritgerðin hefði að geyma vísbendingar um hljóðkerfi fornmálsins .  Lýsingarnar og dæmin eru borin saman við það sem vitað er um aðgreinandi tónkvæði í meginlandsmálunum , og hljóðfræðileg rök eru færð fyrir því að hljóðsgreinar Ólafs séu forverar norrænu tónkvæðanna tveggja .  Þrátt fyrir að varpa nýju ljósi á „ óbein merki ” sem er að finna í Þriðju málfræðiritgerðinni um framburðarmun á fornum einkvæðum og tvíkvæðum orðum , afhjúpar Kristján innbyrðis ósamræmi meðal lýsinga og dæma Ólafs sem ekki verða leyst í þessari rannsókn , svo að niðurstöðunum á ekki að taka sem „ þungu lóði á vogarskál þess að tónkvæðaaðgreining hafi verið við lýði í forníslensku ” ( Kristján Árnason 1993 : 197 ) .  Fyrri hluti Þriðju málfræðiritgerðarinnar fæst við nokkur grundvallarhugtök málfræðinnar , þ.á.m. hljóð , stafi og samstöfur ( þ.e. atkvæði og gerð þeirra ) ( Kristján Árnason 1993 : 181 ) .  Seinni hlutinn fæst við mælskulistarfræði , sérstaklega þau frávik frá eðlilegri málnotkun sem leyfileg eru í skáldskap ( barbarismus ) .  Hugtakinu hljóðsgrein er lýst á nokkrum stöðum í báðum hlutunum en er fyrst skilgreint í öðrum kafla í tengslum við aðra yfirsneiðarlega þætti í atkvæðum .  Samstöfur ( þ.e. atkvæði ) hafa „ hæð í hljóðsgrein , [...] breidd í anda [ og ] lengd í tíma ” ( Finnur Jónsson 1927 : 24 ) .  Hljóðsgreinarnar eru þrjár : hvöss , þung og umbeygileg , sem samsvara acutus , gravis og circumflexus sem latínumenn Priscíanus og Donatus heimfærðu úr grísku yfir á latínu ( Kristján Árnason 1993 : 183,192 ) .  Eiginleikar hljóðsgreina og dæmin um þær má taka saman á eftirfarandi hátt .  ( 3a ) , ( 4a ) og ( 5a ) eru tekin úr öðrum kafla en ( 3b ) , ( 4b ) og ( 5b ) úr áttunda .  Hvöss hljóðsgrein er „ sú , er skjótliga er fram færð með upphöldnu hljóði sem þessi samstafa , hvat ” ( Finnur Jónsson 1927 : 24 ) b .  Samstafa með hvassri hljóðsgrein „ hefst á litlu hljóði og endist í hvassara hljóð ” , eins og orðin var og þar ( Finnur Jónsson 1927 : 36 ) .  Þung hljóðsgrein er „ sú , er af lítillátu hljóði hefst og dregst niður í enn lægra ljóð ” , eins og í fyrra atkvæði orðsins háreysti b .  Samstafa með þungri hljóðsgrein „ hefst á litlu hljóði og endist í lægra hljóð ” , eins og fyrra atkvæði orðanna hára og sára  „ [ D ] et er dette , Olaf har eftirlignet .  Det måtte være et rent kunststykke for ham , at finde passende eksempler ( þ.e. , viðeigandi íslensk dæmi um orð með hljóðsgreinum eins og þeim er lýst í Þriðju málfræðiritgerðinni ) .  Umbeygileg hljóðsgrein er „ sú , er hefst af lítillátu hljóði og þenst upp sem hvöss hljóðsgrein , en fellur niður [...] sem þung hljóðsgrein ” , eins og orðið hraustr .  Samstafa með umbeygilegri hljóðsgrein „ hefst af litlu hljóði og dregst upp í hvassara hljóð en niður ... í lægra hljóð ” , eins og í orðunum árs og sárs .  Samræmis gætir að miklu leyti milli lýsinga í þessum tveimur köflum .  Hér eru öll orð með hvassri hljóðsgrein einkvæð með stuttu sérhljóði .  

### essay_id = rit010_2
Orð með þungri hljóðsgrein eru fleirkvæð með löngu sérhljóði í áhersluatkvæðinu .  Orðin með umbeygilegri hljóðsgrein eru einkvæð með löngu sérhljóði og fleiri en einu samhljóði á eftir ( Kristján Árnason 1993 : 193 ) .  Í þessu sambandi vísar Kristján til hljóðfræðilegrar lýsingar á algengastri birtingu tónkvæðanna tveggja í flestum norrænum mállýskum sem hafa slíka aðgreiningu .  Orð með tónkvæði 1 ( gömul einkvæð orð í fornmálinu , sbr. 2.1 ) hafa uppsveifluna framarlega í atkvæðinu og ná toppnum frekar snemma , svo fer tóninn lækkandi eftir toppnum er náð .  Hins vegar hafa orð með tónkvæði 2 ( gömul tvíkvæð orð ) annaðhvort tvo toppa í grunntíðninni ( sem er snemma í atkvæðinu ) , eða einn topp sem hefur uppsveifluna seinna í atkvæðinu en í orðum með tónkvæði 1 ( Kristján Árnason 1993 : 194 ) .  Kristján freistar þess að tengja þetta við það sem Ólafur segir um hljóðsgreinarnar .  Það að hvöss hljóðsgrein sé „ skjótliga fram færð ” mætti hugsanlega vísa til þess að toppnum er náð snemma í atkvæðinu í orðum með tónkvæði 1 , og „ [ upphaldið ] hljóð ” á e.t.v. við um háa tónhæð .  Þetta kæmi að nokkru leyti heim og saman við dæmin um hvassa hljóðsgrein sem tekin eru í ( 3a ) og ( 3b ) , með þeim fyrirvara að þetta er engan veginn ljóst og gæti eins vel átt við það að öll þessi orðin eru eitt stutt ( eða „ létt ” ) atkvæði , sem er borið fram hratt ( eða „ skótliga ” ) ( Kristján Árnason 1993 : 194 ) .  Einnig er vafasamt að tónn sem „ endist í hvassara ljóð ” , eins og ( 3b ) gerir ráð fyrir , lýsi tónkvæði 1 , því tónninn ætti að fara lækkandi ( eða „ dragast niður ” , með orðum Ólafs ) eftir að toppnum er náð í orðum með tónkvæði 1 .  Lýsing Ólafs er því öfug því sem búast mætti við með tilliti til hegðunar tónkvæðanna .  Svipuðu máli gegnir um þunga hljóðsgrein .  Innbyrðis samræmi ríkir meðal dæmanna hvað sérhljóðalengd og atkvæðafjölda varðar ( þ.e. , öll orð eru fleirkvæð með löngu sérhljóði í áhersluatkvæðinu ) en lýsing Ólafs stingur enn í stúf við hegðun tónkvæða .  Þess má vænta að orð með þungri hljóðsgrein hafa tónkvæði 2 , því öll dæmin eru tvíkvæð .  En ef gert er ráð fyrir að toppnum sé náð frekar seint í áhersluatkvæðinu í orðum með tónkvæði 2 , eins og áður er sagt , er vafasamt að þung hljóðsgrein eigi við um sama fyrirbærið ; samkvæmt Ólafi „ dregst [ þung hljóðsgrein ] niður [ og ] endist í lægra hljóð ” ( sbr. 4a og 4b ) , sem samræmist því ekki að uppsveiflan komi seint í atkvæðinu .  Merkilegast í tengslum við bæði nútímatónkvæði og umfjöllun Ólafs um hinar hljóðsgreinarnar er það sem Þriðja málfræðiritgerðin segir um umbeygilega hljóðsgrein .  Ef marka má rök Kristjáns er hugsanlegt að umbeygileg hljóðsgrein feli í sér lykil að sumum vandamálum / ósamræmi sem koma í ljós varðandi hvassa og þunga hljóðsgrein .  Dæmum ( 6a ) og ( 6b ) ber saman um að umbeygileg hljóðsgrein komi fyrir í einkvæðum orðum með löngu sérhljóði og fleiri en einu samhljóði á eftir .  Í fljótu bragði virðist þetta mæla á móti því sem búast mætti við ; ( 4a ) og ( 4b ) sýna að einkvæð orð eiga að hafa hvassa hljóðsgrein .  Kristján leggur þó til að hvöss og umbeygileg hljóðsgrein séu tvö afbrigði af sama fyrirbærinu , en það sem ræður hvort atkvæði fái hvassa eða umbeygilega hljóðsgrein er lengd sérhljóðs í áhersluatkvæðinu , ekki það hvort orðið sjálft sé einkvætt eða tvíkvætt ( Kristján Árnason 1993 : 197 , Myrvoll og Skomedal 2010 : 89 ) .  Hvöss hljóðsgrein kemur fyrir í stuttum atkvæðum sem leyfa ekki „ fráhvarfið frá háa tóninum sem einkennir fyrra tónkvæðið ” ( Kristján Árnason 1993 : 196 ) , þ.e.a.s. langt sérhljóð hefur meira „ rúm ” fyrir bæði hækkun og lækkun tónsins sem einkenna umbeygilega hljóðsgrein , en þegar sérhljóðið er of stutt er lækkun skilin eftir í „ reiðileysi ” ( Kristján Árnason 1993 : 196 ) .  Ýmislegt er enn óljóst , jafnvel ef þessi tilgáta er samþykkt og gengið verður út frá henni sem forsendu frekari greiningar á hljóðsgreinum í Þriðju málfræðritgerðinni .  Tilgátunni tekst m.a. ekki að gera grein fyrir tónkvæði 2 , ómörkuðu tónkvæði sem einkennir tvíkvæð orð .  Eini munurinn á hvassri hljóðsgrein og umbeygilegri er lengd sérhljóðs í atkvæði sem hefur hljóðsgreinina , en þær eru báðar túlkaðar sem afbrigði tónkvæðis 1 .  Einnig má nefna þungu hljóðsgreinina , sem tilgátan um hinar hljóðsgreinarnar dugir ekki til að útskýra í tengslum við aðgreiningu á tónkvæðum í nútímamálunum .  Kristján víkur næst að hlutverki hljóðsgreina í tengslum við barbarismus , sem fjallað er um í seinni hluta Þriðju málfræðiritgerðarinnar .  Kristján bendir á rannsóknir innan hjallahljóðfræðinnar ( e. autosegmental phonology ) sem sýna e.t.v. fram á það að hlutar tóns í tungumálum sem hafa orðtóna ná stundum ekki að koma fram í heild sinni þegar orð er of stutt ( Kristján Árnason 1993 : 195 ) .  Nákvæmari umfjöllun um eðli slíkra orða og tóna eða hljóðfræðileg hegðun tungumála með orðtóna rúmast ekki innan þessarar ritgerðar og Kristján fer heldur ekki út í smáatriði um efnið í greininni sinni .  Sú spurning er ósvöruð um hvar þriðja hljóðsgreinin passar í kerfi eins og hinu norræna sem hefur einungis tvígilda aðgreiningu ( Kristján Árnason 1983 : 196 )  Nánar verður rætt í 3.2 um ályktanir Kristjáns um eðli tónkvæða sem hann dregur af umfjöllun Ólafs um barbarismus .  Nokkrum spurningum í þessu sambandi er enn ósvarað , en endurskoðun á gildi hugmynda Ólafs um norræna hljóðkerfið sem gerð er í þessari grein hefur lagt grundvöll að frekari rannsóknum .  Tveir norskir fræðimenn , Klaus Johan Myrvoll og Trygve Skomedal , feta í fótspor Kristjáns Árnasonar en ganga lengra og stinga upp á mögulegum lausnum á nokkrum lausum endum í ritgerð Kristjáns .  Viðfangsefni þeirra er fyrst og fremst kaflinn um barbarismus .  Myrvoll og Skomedal og eðli framburðarmunar á einkvæðum og tvíkvæðum orða  Útgangspunktur fyrir Klaus Johan Myrvoll og Trygve Skomedal í greininni „ Tonelagsskilnad i islendsk i Tridje grammatiske avhandling “ er sú niðurstaða Kristjáns Árnasonar að hvöss og umbeygileg hljóðsgrein eru tvö afbrigði af sama hljóðfræðilega fyrirbærinu , sem lengd sérhljóðs í áhersluatkvæðinu ( þ.e. , í því atkvæði sem fær hljóðsgreinina ) ræður ( Kristján Árnason 1993 : 197 , Myrvoll og Skomedal 2010 : 89 ) .  Athyglinni er beint að hljóðsgreinum í tengslum við barbarismus , en Myrvoll og Skomedal eru þeirrar skoðunar að lýsingar Ólafs falli fullkomlega að norrænu hljóðkerfi með tilliti til hljóðfræðilegra atriða ( sbr. 3.1 ) og bragfræði ( sbr. 2.2 ) .  Þeir samþykkja tilgátu Kristjáns um sérhljóðalengd sem algilda og alhæfa hana yfir á þrjú helstu tilfelli af barbarismus þar sem hljóðsgreinar gegna mikilvægu hlutverki .  Eins og nefnt er í fyrri kaflanum nær hugtakið barbarismus , sem rekur rætur til klassískrar mælskulistarfræði , yfir þau frávik frá venjulegri málnotkun sem leyfileg eru í skáldskap þegar þau þjóna ákveðnum tilgangi .  Barbarismus getur tekið til bæði tals og ritunar og snert staka stafi , atkvæði og eiginleika atkvæða ( tilfelli samstafna ) , þ.á.m. hljóðsgrein .  Tegundir barbarismus eins og þeim er lýst í Þriðju málfræðiritgerðinni eru taldar upp í ( 7 ) :  Í Þriðju málfræðiritgerðinni er barbarismus lýst á þennan hátt : „ Barbarismus er með öllu flýjandi í alþýðligu orðtæki , en í skáldskap er hann stundum leyfðr fyrir sakir skrúðs eða nauðsynja “ ( Finnur Jónsson 1927 : 41 ) .  „ Barbarismus verðir á ii. leiðir , í framflutning máls ok í letri ...  Það má verða í einum staf ok samstöfu ok í tilfellum samstöfunnar , stund ok hljóðsgrein , ok áblásning “ ( Finnur Jónsson 1927 : 41 ) .  Með ( 7a ) er átt við það að bæta einhverjum þætti eða eiginleika við atkvæði , s.s. stund , sem gerir atkvæðið lengra en í venjulegu máli , eða við orð , s.s. stöfum , sem breytir stafsetningu orðsins .  ( 7b ) er andstæða ( 7a ) , þar er þætti eða eiginleika sleppt .  Í ( 7c ) er einum þætti eða eiginleika atkvæðis eða orðs skipt út fyrir annan , t.d. að skipta / t / út fyrir / n / og breyta orðinu ‚ hvert ‘ í ‚ hvern ‘ ( Myrvoll og Skomedal 2010 : 83 ) .  

### essay_id = rit010_4
„ Viðurlagning hljóðsgreinar “ þýðir að hvöss hljóðsgrein bætist við seinna atvæði tvíkvæðs orðs .  Í áðurnefndu vísunni er þessari aðferð lýst sem „ aftekning hljóðsgreinar “ , þar sem þung hljóðsgrein væri tekin af hinni umbeygilegri .  En Myrvoll og Skomedal vilja meina að Ólafur hafi leiðrétt sjálfan sig þannig að þung hljóðsgrein sé ekki lengur til , heldur hafi tvíkvæð orð tvær hvassar hljóðsgreinar .  Þessi snúna lausn á óskýrleika og innri þversögn meðal lýsinga Ólafs á hljóðsgreinum og eðli þeirra hefur fengið töluverðan meðbyr hjá Hauki Þorgeirssyni , sem gerði eina þá umfangsmestu rannsókn á tónkvæði í fornmálinu sem hefur verið gerð til þessa .  Haukur sameinar aðferðir og niðurstöður Stefáns Karlssonar ( eins og þeim er lýst í 2.2 ) og rök Myrvoll og Skomedal .  Einungis sá hluti rannsóknar Hauks sem tengist umfjöllun þessarar ritgerðar er rakinn í næsta undirkafla .  Haukur Þorgeirsson og tengsl hljóðkerfis og bragkerfis  Í doktorsritgerðinni sinni Hljóðkerfi og bragkerfi ( 2013 ) snýr Haukur Þorgeirsson til baka til viðfangsefnis Stefáns Karlssonar : notkunar einkvæðra orða í mismunandi bragarháttum .  Haukur gengur út frá ályktun Stefáns að því leyti að hann gerir ráð fyrir tónkvæðaaðgreiningu í íslensku sem glataðist í kringum siðaskipti eða skammt á eftir .  Formleg framsetning á niðurstöðum bæði Stefáns og Myrvoll og Skomedal liggur til grundvallar athugunar Hauks .  Hann samþykkir með öllu að „ aðgreinandi tónkvæði með skandinavískum hætti [ útskýri ] framburðarmun á [ orðmyndunum bænum ( flt. bæn ) og bænum ( þgf. et. ákv. bær ) ] ( Haukur Þorgeirsson 2013 : 217 ) .  Tillit er tekið til hugtaksins Grenzsignal sem skilgreint er í 2.1 og sem Myrvoll og Skomedal halda fram að einkenni tónkvæði 1 í einkvæðum orðum með ákveðnum greini ( þetta Grenzsignal virðist vera það sem átt er við með því að tónkvæðaaðgreining sé „ með skandinavískum hætti “ ) .  Á þennan hátt er athugun Hauks ítarlegri en athugun Stefáns , enda nær hún yfir meira en aðeins stoðhljóðsorð í óstýfðum vísuorðum ( sbr. 2.2 ) .  Haukur gerir víðtæka upptalningu á einkvæðum orðum af ýmsu tagi ( með sérsöku tilliti til einkvæðra orða með ákveðnum greini ) í þeim bragarháttum sem eiga að útiloka þau ef tilgátan um skandinavíska tónkvæðaaðgreiningu reynist vera sönn .  Kveðskapur frá því fyrir og eftir siðaskipti er skoðaður .  Miðað er við svokallaða Hömlu T , kenningu sem Haukur býr til úr ályktun Myrvoll og Skomedal um ástæður fyrir því að ólíkar myndir orðanna ‚ bænum ‘ eru ekki látnar ríma saman , og ályktun Stefáns Karlssonar um hegðun stoðhljóðsorða í stýfðum og óstýfðum vísuorðum .  Hamla T er sett fram í ( 8 ) :  ( 8 ) Hamla T : Kvenrím í ferskeyttum hætti er með þeim hætti að tvö tvíkvæð orð ríma saman og verða bæði að hafa seinna tónkvæði ( 2013 : 224 ) .  Afgerandi próf fyrir Hömlu T er útreikningur á hlutfalli rímpara fyrir og eftir siðaskipti sem samræmast hömlunni .  A.m.k. annað rímorð í þessum pörum hefur ákveðinn greini ( 2013 : 220 ) .  Spáð er fyrir um töluverða lækkun á hlutfalli rímpara sem uppfylla Hömlu T eftir siðaskipti , vegna þess að hamlan gerir ráð fyrir framburðarmun sem Haukur et al vill meina að hafi verið til staðar á eldra málstigi en síðar horfið .  Niðurstöður upptalningarinnar staðfesta þessa ágiskun .  Þótt fjöldi rímpara með ákveðnum greini í rímstöðu hækki eftir siðaskipti er hlutfall þeirra töluvert lægra .  Um 1400 er 100% samræmi við Hömlu T þótt rímpörin séu aðeins þrjú talsins , en um 1900 eru alls 103 rím með greini með aðeins 9% samræmi við Hömlu T ( 2013 : 225 ) .  Það að Hamla T hafi hætt smám saman að skilyrða kvenrím eftir siðaskipti getur útskýrt bæði hækkun heildarfjölda einkvæðra orða með ákveðnum greini í kvenrími og lækkun hlutafalls þeirra í samræmi við hömluna .  Frekari rökstuðning fyrir gildi hömlu T og því að tónkvæði hafi aðgreint einkvæð orð og tvíkvæð orð má finna í dreifingu greinis í öðrum bragstöðum .  Gröf og nákvæmar tölur úr upptalningunni má sjá á blaðsíðum 221 - 227 í doktorsritgerð Hauks .  Ákveðinn greinir var yfirleitt ekki sjaldgæfur á eldri málstigum og kemur víða fyrir annars staðar í einkvæðum orðum nema í endarími .  Þar að auki er greinir gjarnan notaður í endarími ef óákveðin mynd orðsins er tvíkvæð ( sem þýðir að orðið hefur tónkvæði 2 ) ( 2013 : 223 – 224 ) .  Einnig virðist hamla T koma í veg fyrir að tvö einkvæð orð geti myndað kvenrím .  Ekkert dæmi um slíkt finnst í rúmlega 9000 ferskeyttum vísum fyrir siðaskipti en örfá er að finna þar á eftir ( 2013 : 227 ) .  Hamla T útilokar ekki notkun greinis almennt né einkvæð orð almennt ( með eða án greinis ) .  Það eina sem sameiginlegt er milli orðanna í kvenrími sem hamla T útilokar er tónkvæðið .  Hamla T og niðurstöður upptalningar á einkvæðum vísuorðum á forsendu hömlunnar er nýstárlegt framlag í fræðilega umræðu um tónkvæði í forníslensku og rannsókn Hauks Þorgeirssonar á þessu efni er vissulega „ þyngra lóð á vogarskál “ tónkvæðiskenningar en margt af því sem hingað til hefur verið skrifað .  Samt sem áður vekja kenningin og rökin sem hún er reist á fleiri spurningar en þau svara og draga jafnvel í efa kenninguna sjálfa þegar öllu er á botninn hvolft .  Í næsta kafla verður farið stuttlega yfir nokkrar helstu spurningar og efasemdir sem tíndar hafa verið til við lestur fræðigreinanna sem sagt var frá í þessari ritgerð .  Engin viðleitni er gerð til að færa kerfisbundin eða vísindaleg mótrök gegn tónkvæðiskenningunni , heldur verður varpað ljósi á ýmsa lausa enda .  Mat , mótrök og athugasemdir  Veikar hliðar tónkvæðiskenningarinnar eins og hún er sett fram í ofangreindum rannsóknum má rekja fyrst og fremst til aðferðafræði sem mér finnst hæpin , frekar en að ályktunin sjálf um tilvist tónkvæðaaðgreiningar í forníslensku sé hæpin .  Mikilvægustu aðferðafræðilegu forsendurnar eru annars vegar samanburðaraðferðin ( sbr. skilgreining Kristjáns Árnasonar í 3.1 ) en hins vegar upptalning á vísuorðum í gömlum rímum .  Að mínu ( óþjálfaða ) mati er afar stórt stökk að álykta að þeim framburðarmun sem kannski hafi verið til á eldra málstigi hafi verið háttað nákvæmlega eins og tónkvæðaaðgreiningu í skandinavísku nútímamálunum , eins og Myrvoll og Skomedal og Haukur Þorgeirsson leggja til ( 2013 : 217 ) .  Samanburðaraðferðin , sem sagt þumalputtareglan sem segir að flóknara sé að gera ráð fyrir sömu nýjunginni þrisvar en sameiginlegri íhaldssemi ( sbr. 2.1 ) , getur gert það að verkum að fræðimönnum yfirsést aðrar mögulegar útskýringar á tilteknu fyrirbæri vegna þess að þeir eru þvingaðir til að leita svara innan fræðilegs ramma sem takmarkaður er af skilyrðum þessarar aðferðar .  Að einni línu í grein Oftedals ( sbr. 2.1 ) undanskilinni er hvergi ýjað að því að skandinavísku meginlandsmálin hafi þróað með sér tónkvæðaagreiningu sem þekkt er í dag eftir landnám Íslands .  Enginn af þeim fræðimönnum sem hafa veitt viðfangsefninu athygli á síðastliðnum áratugum virðist hafa velt fyrir sér þessum möguleika .  Fróðlegt væri að athuga hvort vott af meintum framburðarmun sé að finna í t.d. færeyskum fornbréfum , því aðgreinandi tónkvæði vantar í þessu máli líka og landnám Færeyja átti sér stað á meira eða minna sama tímabili og landnám Íslands .  

### essay_id = rit010_5
Mér finnst trúlegt að „ sameiginleg íhaldssemi “ sem samanburðaraðferðin gerir ráð fyrir sé einmitt íhaldssemi íslensku og færeysku , og nýjungin ( þ.e. tónkvæðaaðgreining ) hafi aðeins orðið til einu sinni en hafi þróast á ólíkan hátt í hinum Norðurlandamálunum og mállýskunum í tímans rás .  Haukur Þorgeirsson og Kristján Árnason ( 2016 ) impra á einhverju sem túlka má á þá leið án þess að fara út í frekari umfjöllun .  Þeir minnast á myndun stórborga á meginlandinu , sem hafði þau áhrif að skandinavísku málin komust í snertingu við önnur tungumál ( einkum þýsku ) og aðrar mállýskur sömu tungumála ( 2016 : 59 ) .  Í þessu sambandi er athyglisvert að benda á önnur germönsk tungumál og mállýskur sem hafa aðgreinandi tónkvæði , þ.á.m. limburgísku , sem töluð er í Þýskalandi , Belgíu og Hollandi .  Ég treysti mér ekki til að tengja orðtóna í limburgísku við umfjöllun um tónkvæðaaðgreiningu í norrænu / forníslensku , en aðalatriðið er að fyrirbærið er ekki einskorðað við Norðurlandamálin og e.t.v. er ekki langsótt að áhrif annarra germanskra mála hafi hugsanlega átt þátt í þróun tónkvæða eftir landnám Íslands ( og Færeyja ) .  Einnig er tónkvæðaaðgreining ekki eins útbreidd og einsleit á Norðurlöndunum og stundum er gert ráð fyrir .  Ekki hafa allar norrænar mállýskur tónkvæðaaðgreiningu , og birtingarmyndir tónkvæðanna eru býsna ólíkar eftir tungumálum og mállýskum .  Auk þess að taka tillit til færeysku sem vísbendingar um tónkvæði í forníslensku væri fróðlegt að athuga hvernig tónkvæðum var / er háttað í mállýskunum á þeim svæðum í Vestur - Noregi sem flestir landnámsmenn komu frá .  Í fræðilegu umræðunni er oft talað almennt um tónkvæðaaðgreiningu á Norðurlöndum , án þess að gaumur sé gefinn að því t.d. að sænska er austurnorrænt mál en norska og íslenska eru vesturnorræn .  Tengsl milli vesturnorskra mállýskna og íslensku væru e.t.v. sterkari rök fyrir sameiginlegum mállegum fyrirbærum en tengsl milli íslensku og sænsku .  Jafn stórt stökk er að greina tónkvæðaaðgreiningu „ með skandinavískum hætti “ út frá vitnisburði gamalla rímna , eins og Stefán Karlsson og Haukur Þorgeirsson gera .  Í 3.3 er sagt frá hækkun á fjölda og heildarhlutfalli orða með greini í kvenrími , og samsvarandi lækkun á hlutfalli þeirra sem uppfylla hömlu T.  Haukur ályktar af þessum tölum að framburðarmunur ( sbr. Grenzsignal sem í 2.1 og 3.2 ) hafi verið til í fornmálinu en horfið smám saman eftir siðaskipti , þegar hækkun á fjölda / heildarhlutfalli og lækkun á hlutfalli rímpara í samræmi við hömluna fóru að gera vart við sig .  En skynsamlegt er að taka þessari ályktun með fyrirvara .  Þegar betur er að gáð kemur í ljós að hækkun og lækkun eru í rauninni frekar lítilvægar miðað við tímabilið sem skoðað var .  Heildarfjöldi rímpara með greini milli 1350 og 1650 er 20 ( hlutfallið er svo lágt að það telst ómarktækt ) en 185 milli 1700 og 1950 ( 2013 : 222 ) .  Þótt hlutfall rímorða með greini sé hærra á seinna tímabili er það samt afar lágt ( 0,03% ) .  Hlutfall rímpara með greini í samræmi við hömlu T lækkar frá 100% árið 1400 niður í 9% árið 1900 , en heildarfjöldi slíkra rímpara er frekar stöðugur þrátt fyrir hækkun á notkun greinis í rímum .  Það eina sem virðist hafa breyst er það að greinir fór að tíðkast í kvenrími , sem Haukur viðurkennir að gæti verið vísbending um breytingu á bragstíl frekar en breytingu á málinu ( 2013 : 223 ) .  Í þessu sambandi sýnist mér eðlislæg íhaldssemi skáldskapar vera vanmetin í tónkvæðaumræðunni og fræðimönnum hefur e.t.v. yfirsést þann möguleika að slík íhaldssemi gæti útskýrt tilhneigingarnar sem þeir halda að séu vitnisburður um skandinavísk tónkvæði .  Haukur nefnir að fornmálinu hafi verið „ háttað í fornnorsku “ ( 2013 : 17 ) .  Hann tekur þessu sem vísbendingu um að tónkvæði hafi verið eins í báðum málunum , en mér finnst líklegt að vottur af tónkvæðaaðgreiningu sem gætir í íslenskum kveðskap gæti jafn vel verið leifar af einhverri norskri kveðskaparhefð sem innflutt var til Íslands án þess að framburðarins gætti í eiginlegri málnotkun .  Þessi framburður gæti hafa þróast áfram í norsku og orðið að tónkvæðum sem þekkt eru í dag .  Það er að vísu ekki langsótt að halda að einhver framburðarmunur af einhverju tagi hafi verið til í forníslensku , en aðeins ýkt er að staðhæfa að hann hafi verið eins og í norsku .  Eins og Haukur sjálfur viðurkennir er lítið vitað um það hvernig skáldskapur var fluttur , þannig að erfitt er að draga sannfærandi niðurstöður af skriflegum heimildum ( 2013 : 227 ) .  Síðast en ekki síst er kjarni tónkvæðiskenningarinnar eins og Myrvoll og Skomedal og Haukur Þorgeirsson setja hana fram nokkuð vafasamur í eðli sínu , enda byggður á ótraustri heimild .  Helsu rökin fyrir kenningunni eru þau að skandinavísk tónkvæði aðgreina orðmyndirnar ‚ bænum ‘ ( ft. þgf. bæn ) og ‚ bænum ‘ ( et. þgf. ákv. bær ) , og helsta heimild er Þriðja málfræðiritgerðin .  Í fyrsta lagi er um að ræða töluvert innra ósamræmi innan ritgerðarinnar , eyður í handritum , og ósamræmi milli handritanna .  Að mínu mati er hæpið að útskýra ósamræmi og þversögn milli lýsinga og dæma um hljóðsgrein í fyrri og seinni hluta ritgerðarinnar með því að segja að Ólafur Þorðarson hafi áttað sig á forníslensku hljóðkerfi og svo leiðrétt sjálfan sig þrisvar ( sbr. 3.2 ) .  Miklu líklegra er að Ólafur hafi þröngvað erlendan lærdóm upp á eigið tungumál , a.m.k. að einhverju leyti , og svo ruglast þannig að klausum í ritgerðinni ber ekki alveg saman um eðli hljóðsgreina og orð sem geta fengið þær .  Að þessu leyti hallast ég að ályktun eldri fræðimanna ( þ.á.m. Finnur Jónsson , Björn M. Ólsen og Kristján Árnason í greininni frá 1993 ) að hugmyndir latínumanna hafi í rauninni haft mikil áhrif á málfræði og mælskufræði Ólafs Þorðarssonar .  Í þessari ritgerð var sýnt hvernig kenningin um aðgreinandi tónkvæði í íslenska fornmálinu hefur náð fótfestu í fræðilegri umræðu , hvernig hún hefur þróast og hvernig fræðimenn hafa unnið úr fornum heimildum í þeim tilgangi að færa rök fyrir tilgátunum sínum .  Sagt var frá upphafi kenningarinnar í ómerkilegri línu í gamalli grein ( sbr. athugasemd Jóns Helgasonar í inngangi þessarar ritgerðar ) og hversu hratt hún hefur náð aðhyllingu hjá fræðimönnum sem hafa leitað að vísbendingum um tónkvæðaaðgreininguna í fornritum af ýmsu tagi , frá kveðskap til Þriðju málfræðiritgerðarinnar .  Stefán Karlsson , fyrstur til að gera skipulega rannsókn á efninu , varpar ljósi á athyglisverð mynstur í rímum frá miðri 17. öld , sem gefa til kynna að framburðarmunur hafi aðgreint gömul einkvæð og tvíkvæð orð .  Kristján Árnason er fyrstur nútímafræðimanna til að taka tillit til Þriðju málfræðiritgerðarinnar sem heimildar um eðli framburðarmunarins , enda er ítarleg þótt vandskilin grein gerð fyrir yfirsneiðarlegum þætti í hljóðkerfi fornmálsins .  Klaus Johan Myrvoll og Trygve Skomedal halda kenningu Kristjáns á lofti með því að tengja vitnisburð Þriðju málfræðiritgerðarinnar , sem Kristján færir til umræðu , við nútímalegri kenningar um eðli tónkvæða í meginlandsmálunum og uppruna þeirra .  Niðurstöður Myrvoll og Skomedal um að tónkvæði í forníslensku hafi verið eins og í skandinavískum málum hafa sannfært Hauk Þorgeirsson , sem snýr til baka til viðfangsefnis Stefáns Karlssonar .  Hann leitar aftur til kveðskapar með ályktun Myrvoll og Skomedal í huga og reynir að koma með nýja sönnun um tónkvæðaaðgreiningu í eldri íslensku .  Þótt allar rannsóknirnar sem hér eru raktar leiði ýmislegt áhugavert í ljós er samt nauðsynlegt að taka öllu með fyrirvara og forðast það að leggja of mikla áherslu á skýringarmátt fornra heimilda .  

### essay_id = rit011_0
Víkingarímur fjalla um einn af mikilvægustu atburðunum í íslenskri sögu : Spánverjavígin .  Þótt þær lýsi afar mikilvægum vígaferlum hafa þær verið harðlega gagnrýndar af ýmsum ástæðum .  Á hinn bóginn hafa rímurnar fimm bókmenntasögulegt gildi sem gagnrýnendur þeirra sjá ekki og í ritgerðinni verður fjallað um nokkur atriði sem vitna um það .  Fyrst verður kastljósinu beint að höfundi rímnanna og veittar hagnýtar upplýsingar um hann og rímurnar .  Síðan verður fjallað um rímurnar sjálfar og gagnrýnina sem þær hafa fengið .  Í lokin verður fjallað um fyrrnefnt bókmenntagildi rímnanna og ástæðurnar fyrir því að þær eigi að vera hluti af námsefni námskeiðsins .  Víkingarímur eru fimm rímur sem birtust í fjórða bindinu af Íslenzkum ritum síðari alda : Spánverjavígin 1615 .  Sönn frásaga sem var gefið út af Hinu íslenzka fræðafélagi árið 1950 .  Rímurnar ( sem voru skrifaðar upp af Jóni Sigurðssyni 2 ) fylgja frásögninni af Spánverjavígunum sem var eftir Jón lærða Guðmundsson .  Það er vitað að rímurnar sjálfar eru eftir einhvern að nafni Jón en það er ekki vitað nákvæmlega hvern .  Þó er vitað að hann átti heima á Vestfjörðum og að rímurnar voru samdar á árunum 1615 – 1616 .  Þær eru varðveittar í Am 145 , 8 vo bls. 71 – 975 .  Nokkrar kenningar fjalla um hver sé höfundur þeirra .  Hálfdan Einarsson segir í Sciagraphiu , bók á latínu um íslenskar bókmenntir sem kom út árið 1777 , að það hafi verið Jón lærði sjálfur sem samdi rímurnar .  Jakob Benediktsson nefnir hins vegar Jón Gottkálksson frá Vatneyri sem höfund í grein frá 1951 .  Rímurnar fimm fjalla um mismunandi þætti sem varða Spánverjavígin .  Fyrsta ríman fjallar helst um hvernig Íslendingum leið að sjá fyrstu Spánverjana koma til landsins og dráp þeirra .  Hér fylgir 56. erindið í fyrsta bálkinum : Féll þar spanska fólkið allt á foldar lóð dauða létu drífa í salt sú djarfa þjóð blæjulausir bíða kalt um báru flóð 8 .  Önnur ríman fjallar um það hvernig Spánverjar voru drepnir á Vestfjörðum þegar þeir voru á landinu .  Hér fylgir 41. erindið í þessari rímu : Flakti í sundur fleina lundur , fossaði blóð af æði , burtu stökk frá benja mökk og bleif svo dauður við græði .  Í þriðju rímunni er fjallað um hvernig lífið var fyrir Spánverjana sem lifðu árásirnar af .  Sumar línur rímunnar gefa lesandanum til kynna að þeir hafi mögulega verið gerðir að þrælum Íslendinga á einhvern hátt .  Hér fylgir 59. erindið : Spanskir báru spjót í hönd með spélmuns færi , Sölla hjúp og Sviðrix skæri , slíkra frá eg að enginn kæri .  Í fjórðu rímunni er rætt um það hvernig íslenska þjóðin verður sterk þótt þar gæti mikilla áhrifa frá öðrum löndum eins og Spáni / Baskalandi og Danmörku .  Hér fylgir 21. erindið af fjórðu rímunni : Getum því heldur guð því veldur gleðinnar bandi að enginn brýtur né af oss slítur á Ísalandi .  Fimmta ríman fjallar enn frekar um lífið með Spánverjunum sem Íslendingar töldu ræningja .  Hér fylgir 66. og 67. erindið til þess að sýna ástæðu þess að Baskamenn voru taldir ræningjar : Girndin fremur glöggt það nemur að gömlum vanda , fá sér vildu fisk til handa , þeim fýsist enginn móti standa .  Þá þeir fundu þegar á stundu því næst ræna flyðrum og svo fiska væna það fruktar ekki margra bæna .  Spánverjarnir voru ræningjar að mati Íslendinga vegna þess að þeir voru að veiða nálægt Íslandi .  Gremja Íslendinga varðandi veiði Baska í íslenskri lögsögu er stórt þema í rímunum og er vísað í hana í svo mörgum erindum að úr gæti orðið sér ritgerð .  Rímunni lýkur með ferð skipbrotsmannanna úr landinu og lýsingu á því hvers vegna Íslendingar unna Guði svo mikið og hvernig þeir trúa því að hann muni vera áfram með þeim til þess að hjálpa þeim og styrkja landið .  Rímurnar hafa fengið harða gagnrýni frá sumum .  Í Íslenzkum ritum síðari alda segir óþekktur gagnrýnandi : Víkingarímur eru einkar lélegur skáldskapur .  Þótt margt sé bágborið af íslenskum rímnakveðskap , mun leitun að öðru eins hnoði .  Að vísu er ekki mikið af ranghendum né rangri stuðlasetningu en kenningar eru gífurlega brenglaðar svo að þess er oft enginn kostur að giska á hvað þær eiga að merkja .  Í grein sinni frá 1951 lýsir Jakob Benediktsson einnig óánægju sinni með rímurnar með því að segja : „ Þær eru afburða lélegur skáldskapur , enda líklega afbakaðar að auki í því eina handriti sem til er af þeim . ”  Þótt rímurnar hafi ekki verið mjög vinsælar hefur gagnrýnin verið mjög ýkt .  Rímurnar hafa sérkennileg einkenni sem gera þær mikilvægar í íslenskri bókmenntasögu og gera það að verkum að þær ættu að vera kenndar í þessu námskeiði .  Fjallað verður um söguleg og menningarleg atriði sem gera rímurnar mikilvægar , atriði sem gera þær sérstakar í íslenskri bókmenntasögu og sýna fram á hversu vel þær myndu eiga heima í íslenskum bókmenntum fyrri alda .  Spánverjavígin eru mikilvæg og vegna þess eiga þau að vera rædd og kynnt nemendum .  Vígin sköpuðu tengsl á milli Íslendinga og Baska sem hægt er að sjá á mismunandi tímum í íslenskri sögu .  

### essay_id = rit011_1
Varðveitt eru tvö basknesk-íslensk orðasöfn sem voru skrifuð skammt eftir Spánverjavígin .  Orðasöfnin voru notuð til að efla samskipti og viðskipti á milli Íslendinga og Baska .  Það voru einnig í gildi lög sem leyfðu Íslendingum að drepa Baska sem komu til landsins .  Lögin voru í gildi frá 17. öld og fram til 21. aldarinnar .  Spánverjavígin eru svo mikilvæg að það er verið að framleiða kvikmynd um þau sem mun heita Red Fjords 18 .  Að læra um Víkingarímur myndi hjálpa nemendum að skilja betur fjölmiðlana í kringum okkur .  Það væri einnig skynsamlegt að kanna tengslin á milli rímnanna og sannrar frásagnar .  Sannar frásagnir eru heimildir sem mörgum finnst verðmætar þegar rannsaka á Spánverjavígin .  Það gildir einnig um rímurnar .  Þótt þær hafi ekki fengið góðar viðtökur í sambandi við strútinn og aðra listræna hætti eru þær sagðar hafa gott heimildargildi “ þar sem þær segja dálítið frá sumum atburðum sem lítið eða ekki er getið um annars staðar ” .  Víkingarímur eru frábær blanda af sögu og ljóðlist .  Þær myndu fræða nemendur ekki einungis um fornbókmenntir en einnig um viðburð sem átti eftir að hafa áhrif í landinu sem nemendur eru að kynnast .  Rímurnar fimm eru frekar ólíkar hver annarri og öðru sem margir hafa séð í íslenskum bókmenntum .  Þær nýta alls konar bragarhætti og rím sem er einstakt .  Fyrsta ríman nýtir sex línu bragarhátt fremur en ferskeytluhátt ( dæmi um sex línu bragarhátt sést efst á bls. 1 ) .  Bragarhátturinn er eingöngu varðveittur í þessari rímu og hvergi annars staðar í íslenskum bókmenntum svo vitað sé til á þeim tíma .  Rímurnar nýta einnig ferskeytluhátt í annarri og fjórðu rímunni og þriggja línu bragarhátt í þriðju og fimmtu rímunni ( þessi dæmi eru einnig á bls. 2 ) .  Rímurnar ættu tvímælalaust að vera kynntar nemendum sem eru eru að læra íslensku sem annað mál og eru að kynna sér ólíka stíla , bragarhætti og fleira .  Varðandi strútinn notar höfundurinn einnig sérstök rímorð og orð sem ríma ekki .  Rímurnar hafa fengið gagnrýni vegna sérstaks ríms : “ Málið á rímunum er ákaflega brenglað .  Stundum er sneitt aftan af orðum eða búnar til fáránlegar orðmyndir með öðru móti , einkum þar sem höfundur hefur verið í vandræðum með að ríma ” 21 .  Sem dæmi um fáránlega orðmynd má nefna að í fjórðu rímunni í 21. erindinu ( á bls. 2 ) er vísað til „ Ísalands “ 22 .  Orðmyndin er fáránleg vegna þess að landið heitir Ísland en ekki Ísaland sem var líklegast búið til í því skyni að halda rytmanum við .  Svipað dæmi má einnig finna í ljóðinu Ég bið að heilsa eftir Jónas Hallgrímsson .  Önnur og þriðja lína ljóðsins fylgja : á sjónum allar bárur smáar rísa og flykkjast heim að fögru landi Ísa 23  Það sést hér að annað hvort orðanna Ísland eða Íslendingar var mögulega stytt sem Ís og varð þá Ísa í eignarfalli .  Þótt málnotkunin hér sé ekki hefðbundin íslenska sem margir þekkja er þetta ljóð svo vinsælt að það er kennt í námskeiðinu og einnig kunna margir Íslendingar síðustu línuna utanbókar .  Rímurnar eru ekki að neinu leyti eins gallaðar og margir telja .  Bragarhættina sem sjást í rímunum má einnig finna í öðrum textum sem eru kenndir í íslenskum bókmenntum fyrri alda .  Til þess að ganga úr skugga um hversu vel rímurnar myndu passa í námskeiðinu væri góð hugmynd að skoða kennsluáætlunina .  Þar eru átta markmið námskeiðsins tilgreind .  Þegar rímurnar eru bornar saman við kennsluáætlunina sést að fimm markmiðanna tengjast rímunum .  Markmið námskeiðsins eru að nemendur : • átti sig á samfélagi og hugmyndaheimi Íslendinga á miðöldum • þjálfist í lestri eldri bókmenntatexta , þar á meðal bundins máls • þekki þá bragarhætti og hefðir sem þróuðust hér á landi á síðari öldum • öðlist innsýn í það vaxandi hlutverk sem bókmenntir fengu hér á landi á síðari öldum • geri sér grein fyrir gildi fornbókmenntanna á síðari öldum 24  Rímurnar veita lesendum innsýn í samfélag Íslendinga á áhugaverðum tíma þannig að fyrsta markmiðið væri hægt að nálgast með því að kenna nemendum um rímurnar fimm .  Rímurnar eru rúmlega 400 ára gamlar og bragarhættirnir eru margir .  Það myndi hjálpa nemendum að nálgast annað og þriðja markmiðið .  Vegna þess að rímurnar eru heimild um Spánverjavígin , atburði sem hafa ekki verið mikið ræddir í íslenskri sögu , myndu þær hjálpa enn fleiri nemendum að nálgast síðustu tvö markmiðin .  Af því leiðir að rímurnar henta afar vel sem kennsluefni í námskeiðinu .  Hér er sjáanlegt að rímurnar hafa mikið gildi sem gagnrýnendur hafa ekki komið auga á í tímans rás .  Þær hafa frábært heimildargildi um mikilvægan atburð í íslenskri sögu sem skiptir ennþá miklu máli nú til dags .  Bragarhættirnir eru margir og einstakir , og má þá nefna sérstaklega fyrstu rímuna sem er sú fyrsta af sínu tagi í íslenskri bókmenntasögu .  Rímurnar passa mjög vel við markmið námskeiðsins að mörgu leyti , svipað og aðrir textar sem eru kynntir nemendum .  Þær eiga því heima á meðal textanna sem eru lesnir í Íslenskum bókmenntum fyrri alda .  

### essay_id = rit012_0
Ritgerð um skáldsöguna Indjáninn eftir Jón Gnarr  Þessi ritgerð fjallar um bókina Indjánann eftir Jón Gnarr .  Hún er fyrsta bókin í þríleik sem gerist í tímaröð .  Bækurnar fjalla um bernskuminningar Jóns Gunnars .  Indjáninn gerðist á tímabilinu sem hann var í grunnskóla ( frá 6 til 10 ára ) , önnur bókin sem heitir Sjóræninginn gerðist þegar Jón var þrettán ára og síðasta bókin , Útlaginn , gerðist þegar hann var unglingur .  Jón Gunnar , aðalpersóna í sögunni , er erfitt barn .  Hann kom fjölskyldu sinni að óvörum , mamma hans var fjörutíu og fimm ára þegar hún varð ófrísk .  Gegn tilmælum læknanna , ákveður móðir hans að axla ábyrgðina á því og ala barnið upp .  Sagan lýsir Jóni sem ákaflega fyrirferðarmiklum og ofvirkum .  Foreldrar hans ákveða að leita aðstoðar með Jón hjá sérfræðingum á barnaspítala .  Jón er sex ára , rauðhærður drengur með gleraugu og á í erfiðleikum með að gera sér grein fyrir hvers er ætlast til af honum .  Eins og hann orðar það á síðustu blaðsíðunni í sögunni : ” það er eitthvað að mér en ég veit ekki hvað það er . ”  Í fyrri hluta ritgerðarinnar er talað um hvernig höfundurinn kemur á framfæri vongóðum skilaboðum í samhengi við baráttu Jóns .  Í seinni hluta ritgerðarinnar er útskýrt hvernig Jón nær að finna leiðina til að sigrast á einsemd og fjallað um baráttu hans .  Fyrst er maðurinn tómur , svo þarf hann að finna leiðina gegnum tilveru sína og er áttavilltur og ringlaður .  Því næst finnur maður leiðina til að opna sig fyrir öðrum , breytast og bjóða upp á nýjar tillögur til framtíðar .  Þetta eru hugmyndirnar sem gefnar eru í byrjun bókarinnar .  Sagan byrjar með tilvísun í goðsögnina um sköpunina og hliðstæðuna milli goðsagnarinnar og fæðingar Jóns Gunnars .  „ Þetta var rétt upp úr hádegi 2. janúar 1967 .  Þá varð ég formlega til .  Fyrir þann tíma var ekkert til og ég aðeins ómótað form í vitund alheimsins , sofandi vatn , í vatni sem þó var ekki vatn í eilífð þar sem tíminn er ekki til . ”  Það er mikilvægt að taka eftir því að Jón Gnarr valdi sama fæðingardag og sinn eigin fyrir persónu sína , Jón Gunnar , sem er 2. janúar 1967 .  Auk þess varpar notkun á fyrstu persónu frásögn ljósi á sjálfsævisöguleg einkenni bókarinnar og gerir okkur kleift að sjá hliðstæður milli höfundar og textans .  Önnur málsgrein byrjar svona : „ Í fyrstu veistu ekki neitt í þinn haus . ”  Með öðrum orðum , þegar maður verður til , byrjar maður tómur , og svo finnur maður smám saman leiðina gegnum lífið : ” Þú veist ekki alveg hvað þú átt að gera .  En síðan ferðu smátt og smátt að sjá hluti í samhengi . ”  Hugmyndin er jákvæð , maður berst en það er von .  Í textanum er haldið áfram með hugmyndina að fortíðin sé tæki sem opnar framtíðina upp fyrir manni .  En bæði fyrir Jón Gunnar og Jón Gnarr lítur það ekki út eins og það sé svo auðvelt að finna leiðina gegnum lífið .  Rithöfundurinn ber fortíðina saman við svartan ruslapoka sem maður ber á bakinu .  Þetta verkfæri , fortíðin , sem á að hjálpa manni að komast inn í framtíðina er , bæði fyrir persónuna Jón og höfundinn Jón , óhreint , svart og þungt .  Þó höfundurinn sé vongóður um framtíðina , er bókin öll um erfiða byrjun Jóns í lífinu , ruslapoka hans .  Höfundurinn býður okkur að kíkja inn í höfuð aðalpersónunnar Jóns .  Pabbi , mamma , amma Guðrún , Eyrún systir , kötturinn , vinir , Indjánarnir , Kölski , Sella frænka , Tarzan , kennarinn , bóndakonan , líf eftir dauðann , pabbi í góðu skapi , Guð , pabbi með nýjan bíl , skólinn , pabbi heyrir ekki í mér ...  Allt blandast saman í höfði orkumikla barnsins .  Höfundurinn setur lesandann í aðstæður þar sem erfitt er að fylgja eftir og einbeita sér að hugsanaflæði Jóns .  

### essay_id = rit013_0
Atómstöðin eftir Halldór Laxness kom út rétt eftir stríð , árið 1948 .  Hún fjallar um mikið hitamál í íslensku samfélagi á þeim tíma eins og herstöðvarmálið , beinamálið eða verkalýðsbaráttuna , en hún er líka saga aðalpersónunnar Uglu , stúlku að norðan sem fer til Reykjavíkur til þess að læra á orgel .  Saga hennar minnir á sögu Nóru í Dúkkuheimili Ibsens , því hún segir frá stúlku sem vill vera sjálfstæð og vill eingöngu fá að vera manneskja .  Sagan er sögð frá sjónarhorni Uglu , hún þroskast mikið og á mörgum sviðum vegna fólks sem hún hittir og tilheyrir ólíkum heimum , m.a. húsi organistans og heimili Búa .  Frá byrjun er hún að miklu leyti áhorfandi en á meðan tekur hún líka þátt í því sem gerist í sögunni .  Hún er allt í einu þar sem allt gerist , bæði hjá Búa og hjá organistanum , og það er áhugavert að skoða hvernig hún tekur þetta allt til sín .  Við lögðum mesta áherslu á pólitískt og samfélagslegt samhengi í tíma en aðeins minna á einstaklingssögur persónanna , og mér finnst einnig vera áhugavert að skoða þær .  Þar að auki höfum við núna lokið við að lesa Ástina fiskanna eftir Steinunni Sigurðardóttir , og mér varð hugsað aftur til Atómstöðvarinnar sem er á allt annan hátt einnig saga um ómögulega ást .  Í Atómstöðinni eru allt aðrar ástæður sem útiloka sambandið milli Uglu og Búa Árlands frá byrjun .  Það hefur mikið að gera með stærra samhengi tímans , og einstaklingssögur eru á margan hátt tengdar sögum samfélagsins .  Hjá Steinunni er áherslan á sálarlífinu og tíminn er einstaklingsbundinn á meðan hjá Laxness blandast bæði svið saman á þann hátt að það sem er að gerast á pólitíska sviðinu líkist því sem er að gerast á persónulega sviðinu .  Og þetta er kannski aðalþema sögunnar , hvernig sögur persónanna endurspegla sögu heimins , sem er stórt þema í bókmenntum almennt .  Í þessari ritgerð mun ég rannsaka samband Uglu við Búa Árland og reyna að skilja það .  Ég mun fjalla um áhrif Búa á Uglu og hvernig tilfinningar hennar eru myndaðar og af hverju , og ég mun líka skoða tilfinningar Búa gagnvart henni og hvernig hann reynir að nálgast hana þrátt fyrir allt sem mælir gegn því .  Ég mun skoða tengsl þess við sambönd milli stétta í samfélaginu á þessum tíma og hvernig náið samband endurspeglar almannatengsl að mörgu leyti .  Frá byrjun ber Ugla tilfinningar til Búa Árland ; þótt það sé ekki nefnt þannig er um að ræða ást í fyrsta sinn .  Ugla , sem segir okkur söguna , lýsir fyrst Búa þegar hún segir að hann sé „ hár maður , grannur með fallegt höfuð , rétt byrjaður að grána í vöngum , og með kónganef ( ... ) þetta er þingmaðurinn minn úr kjördæminu okkar fyrir norðan , sá sem ég er ráðin hjá , Búi Árland stórkaupmaður og doktor “ .  Hún segir svo strax frá þeim áhrifum sem hann hefur á hana þegar hann talar fyrst við hana : „ Og þar með var ég búin að fá hjartsláttinn ; og svitann ; og gat auðvitað ekki sagt orð “ .  Búi sýnir henni sérstaka virðingu , vegna þess að hann horfir strax á hana sem konu en ekki bara sem vinnukonu , eins og ég mun athuga nánar seinna .  Sögumaðurinn Ugla segir okkur að það sé ekki þannig að henni líði alltaf svoleiðis í sambandi við menn , en að hann sé sá eini sem hefur þessi áhrif á hana , „ því þetta var í fyrsta sinn sem ég hef orðið skrýtin í hnjánum af því að tala við mann “ .  Það sem hún lýsir virðist vera merki trylltrar ástríðu , og svipuð viðbrögð koma alltaf fram þegar hún er nálægt honum , en seinna í sögunni stendur að henni líði jafnvel þannig þegar hann er ekki á staðnum : „ Ég þarf ekki annað en að vita af honum í hundrað kílómetra fjarlægð til þess ég fái í hnén “ stendur á bls. 182 .  Ugla ræðir tilfinningar sínar sjaldan en hún er að mestu leyti að lýsa því sem hún finnur fyrir í líkama sínum , en það eru í raun og veru vísbendingar um tilfinningar hennar .  Ystu viðbrögð sem hún lýsir er þegar Búi segir við hana að hún sé sannleikur sinn eða með öðrum orðum að hann elski hana : „ Mér er eiður sær , ég missti sjónina alveg gersamlega og dó “ ( bls. 201 ) .  Sögumaðurinn Ugla leggur mikla áherslu á það sem gerist í líkamanum , tilfinningar hennar eru myndaðar í gegnum líkamann eins og í Íslendingasögunum og níundi kafli er lykilkafli varðandi þetta mál : Ugla segir frá heimi sínum þar sem hún nefnir að sál sé ekki til , alveg eins og í fornsögunum : „ Í Njálu er hvergi nefnd sál , ekki í Grettlu heldur , þaðan af síður Eglu , en þessar þrjár eru mestar sögur “ ( bls. 89 ) .  Þar með á hún við hugsanir og tilfinningar , sem hún segir hafa verið ósæmilegt að segja frá heima hjá sér , fyrir norðan : „ Aldrei bar það við að þau pabbi og mamma segðu okkur börnum hvað þau hugsuðu eða hvernig þau fyndu til ( ... ) til dæmis má tala um þurrk , en ekki sólskin “ ( bls. 89 ) .  Ugla gerir grein fyrir hvernig hún segir söguna og segir vera ljótt að fjalla um innra lífið ( bls. 90 ) .  Hún skoðar því líkamstruflunina en hún tengir hana ekki við sálarlífið og sálræna truflun , í raun og veru segir það jafn mikið og ef hún myndi lýsa hvernig henni líður andlega .  Það er önnur leið til þess að segja það sama , sem er að mínu mati ekki minna viðeigandi .  Ugla heldur áfram með því að segja mikilvæga setningu : „ Þannig er ég uppalin , þetta er ég , út fyrir sjálfan sig kemst enginn “ .  Þetta er lykilhugmynd í sögunni og kemur aftur seinna en í það skipti varðandi Búa , hún segir við hann : „ Enda er ég viss um að þótt þú verðir fátækur mundirðu halda áfram að vera það sem vaninn hefur gert þig , sá sem þú ert “ ( bls. 202 ) , það þýðir að enginn kemst undan eða forðast stöðu sína í samfélaginu ( personne n‘échappe à sa condition sociale ) og er ástæða þess að ást þeirra er ómöguleg , að minnsta kosti samkvæmt Uglu .  Uglu finnst Búi vera ókunnungur og nálægur henni á sama tíma : „ Eitt kvöld ( ... ) stendur sá maður í anddyrinu sem mér er ókunnastur allra , óskiljanlegastur og fjærstur , þótt hann sé mér manna næstur á þennan dularfulla sundurleysandi hátt sem ég skal aldrei játa : faðir barnanna ; maður konunnar ; þessi frægi maður húsbóndi minn “ ( bls. 125 ) .  Það er áhugavert að athuga að það er líka þannig með feimnu lögguna sem hefur sama bakgrunn og hún , sem þýðir að þetta hefur ekki bara að gera með stéttamuninn en hefur heldur kannski að gera með það að ást og girnd eru oft tvenndarpar aðdráttarafls í dulvitundinni ( l’attraction de deux inconscients ) sem er ekki hægt að gera grein fyrir . Ástæður fyrir því að fólk ber tilfinningar til annars fólks án þess einu sinni að þekkja það eru óskiljanlegar : „ Þangað til hann segir þekkirðu mig , og ég svara , já þótt ég viti ekki hver þú ert ( ... ) heldur átti ég við einhver óútskýranleg dulmök dýpra milli okkar ; kynningu sem ekki sæmir að skýra með orðum “ ( bls. 58 ) .  Feimnu löggunni er lýst hér eins og sálufélaga hennar .  Þar að auki er áhugavert að bera saman áhrif sem Búi og feimna löggan hafa á Uglu .  Það hlýtur að vera að feimna löggan hafi ekki eins mikil líkamsáhrif á hana þótt það sé eins konar spenna milli þeirra : „ Þögn okkar var eins og eldur sem logar undir steik “ ( bls. 57 ) .  En þau tilheyra sömu gerð af manneskjum : „ Ef þessi maður ætti milljón , hugsaði ég með mér ; og ef hann væri eins og fimmtán árum eldri , þá væri ekki mikill munur á honum og doktornum , kannski enginn , sálin í þeim er eins á litinn ; nema fékk ég ekki í hnén að tala við þennan eins og við hinn .  Báðir höfðu í ríkum mæli þann íslenska hæfileika úr fornsögum að tala í spotti um það sem stóð þeim næst hjarta , þessi um köllun sína , hinn um börn sín “ ( bls. 61 ) .  Þegar Ugla ber saman þau áhrif sem Búi og feimna löggan hafa á hana , hugsar hún um líkamsáhrifin : „ Elska ég þennan djúpraddaða , beina og heita mann ?  Ég veit það ekki .  Eða hinn sem lætur mig fá í hnén ?  Ég veit það enn síður “ ( bls. 94 ) .  En samt gefst hún upp á þeim báðum af ástæðum sem hafa ekkert að gera með tilfinningar eða líkamann .  

### essay_id = rit013_1
Ugla segist seinna elska feimnu löggana : „ Ég elskaði hann ; og hafði skellt á hann hurðinni af því að kvenmaður hefur margar sálir “ ( bls. 147 ) .  Hún virðist elska hann á allt annan hátt en henni líður gagnvart Búa , hún lýsir löggunni sem „ umlykjandi en ekki stingandi “ , og ég skil „ margar sálir “ sem leið til þess að segja að hún sé ástfangin af þeim báðum , sem er mjög nútímalegt hugtak hjá Laxness , og það væri líka áhugavert að skoða femínísk hugtök í verkinu og hvernig þau tilheyra stétt Uglu , á meðan íhaldshugmyndir um hjónaband tilheyra frúnni .  Mér finnst verkið vera á undan sinni samtíð varðandi þetta mál og fleiri , m.a. nauðganir sem höfundurinn fjallar oft um í verkum sínum á fágaðan hátt .  Textabrot á bls. 27 er kannski besta dæmið : „ Aftur á móti eru bæði til kvenmenn sem sofa þrjátíu sinnum hjá einum karlmanni og kvenmenn sem sofa einu sinni hjá þrjátíu karlmönnum “ .  Setningin „ lauslátar konur eru ekki til “ minnti mig strax á kvikmynd eftir Jean Eustache sem heitir La Maman et la Putain ( Móðirin og hóran á íslensku ) sem kom út árið 1973 , þar sem Veronika , ein aðalpersónanna , segir það sama .  Organistinn bætir við með húmor : „ Það er ekki til önnur kynferðisleg öfughneigð en einlífi “ ( bls. 27 ) . Þar að auki er seinna rætt um þungunarrof og sálfræðileg áhrif hennar á konur , hér á Aldinblóði : „ Hann keyrði mig upp með járnum .  Hann drap mig ( bls. 143 ) .  Hún er alveg eyðilögð , þetta var heldur ekki venjulegt efni á tímum Laxness .  Hugmyndin að orðin skipti ekki miklu máli heldur allt sem er í kringum þau er mikilvæg í Atómstöðinni .  Það sem skiptir máli er líkaminn og það sem er ómælanlegt : „ Því auðvitað segja orðin fæst , ef þau segja þá nokkuð ; það sem tjáir okkur er sveiflan í röddinni , og ekki síður þó hún sé tempruð , andardrátturinn , hjartslátturinn , viprurnar um munn og auga , þensla eða samdráttur ljósopsins , mátturinn eða máttleysið í hnjánum , auk þeirrar keðju dulinna viðbragða í taugum , og spýting leyndra kirtla sem maður aldrei kann nöfn á þó maður lesi það í bókum ; þetta er inntak í samtali , orðin eru næstum tilviljun “ segir Ugla á bls. 195 þegar hún hefur talað í síma við Búa .  Hér er Laxness að tala í gegnum Uglu og er aftur að heiðra stíl Íslendingasagna .  Það er held ég viðhorf Halldórs sem verður viðhorf söguhöfundar , eins og er oft tilfellið í bókinni .  Feimna löggan segir annars staðar að maður tali til þess að leyna hugsun sinni ( bls. 61 ) .  Þessar hugmyndir gera grein fyrir mikilvægi líkamslýsinganna .  En þrátt fyrir það , eða kannski einmitt þess vegna , verður til svo merkileg liðfall þegar Ugla og Búi elskast ( bls. 199 ) .  Minni handanna kemur fram aftur og aftur í bókinni .  Organistann langar fyrst að skoða hendur Uglu vegna þess að hún segist vilja spila á orgel í kirkjunni sem verið er að byggja fyrir norðan .  Á meðan hann horfir á hendur Uglu horfir Ugla einnig á hendur hans ( bls. 20 ) .  Hún segir svo hvað henni finnst um snertingu .  Seinna spyr Búi hvort hann geti séð hendur hennar : „ Þér hafið jarðsamband , sagði hann og brosti .  Má ég sjá á yður höndina ?  Og , þegar hann hafði skoðað á mér höndina : Stór velsköpuð hönd .  Og ég var alveg eins og steikt manneskja , blaut innanklæða , að hann skyldi skoða höndina á mér “ ( bls. 47 ) .  Áhrifin af þessari snertingu eru sterk .  Seinna í sögunni vill Ugla sjá rósavettlinga feimnu löggunnar og hann lofar henni að sjá þá ( bls. 61 ) , en það stendur ekki hvaða áhrif þetta hefur í þetta skipti því kaflinn endar þannig .  En það að lofa einhverjum að sjá hendur eða vettlinga hlýtur að þýða það að lofa viðkomandi að vera í einhvers konar nánu sambandi , ekki endilega ástarsambandi en t.d. er það ekki tilfellið með organistann þótt þau eigi samt sérstakt samband .  Þetta minni er þar að auki mjög ljóðrænt .  Ég vil líka benda á bls. 101 þar sem sonur hans Búa biður Uglu að verða eftir þegar það er nýbúið að reka hana : „ ( Ég ) tók um hendurnar á honum og hélt þeim föstum svo hann léti ekki sisona í nöglum á sér , og dró hann til mín og sagði aumingja strákurinn minn “ .  Það er alltaf yfirskin fyrir að snerta hendurnar en í raun og veru snýst málið um það að mynda tengsl og að koma nær , og þessi hreyfing segir til um hvers konar samband er að ræða hverju sinni .  Þetta minni minnti mig á fallega og táknræna hreyfingu sem kemur reglulega fram hjá Ingmar Bergman , það er sú hreyfing að snerta vanga með höndinni .  Ugla leggur mikla áherslu á stéttarmun milli hennar og Búa og konu hans , sem er eins konar umsnúinn spegill fyrir Uglu .  Hún hugsar t.d. fyrir hann um frúna : „ Hún ( er ) úr postulíni , ég úr leir “ ( bls. 13 ) og seinna er róttækt brot þar sem hún leiðir í ljós þennan mun : „ Þó ég ætti skjól undir þaki hennar vorum við svo fjarkomnar hvor annarri að það var aðeins með hálfum rétti hægt að kalla okkur tvær mannkindur ; að vísu vorum við báðar hryggdýr , meira að segja spendýr , en þar með var öll líking upptalin ; mannfélag þar sem við tvær áttum aðild var ekki nema orð . “  Hún skilgreinir stöðu sína í samfélaginu með því að bera sig saman við frú Árland og þessi munur hefur einnig að gera með samband Uglu við Búa .  Frúin er hrædd um að Ugla kæmi í stað hennar í hjónabandinu eins og hún er hrædd að kommúnismi ógnaði forréttindum hennar .  Ógnin er tvöföld , út frá persónulegu og pólitísku sjónarmiði og í persónu Uglu blandast bæði horf saman : „ Ég þoli ekki menntunarsvip á kvenfólki .  Það er kommúnismi “ ( bls. 11 ) .  Frú Árland er afar umhugað um Uglu og skilur hvað er í gangi , hún vill reka hana af því Ugla fór á sellufundi en líka , og kannski fyrst og fremst , vegna þess að hún er afbrýðisöm .  Búi styður Uglu nokkrum sinnum fyrir framan konu sína og ver þrátt fyrir stétt hennar , t.d. í tíunda kafla , og það með mikilli kaldhæðni : „ Hver er að krefjast þess ?  Guði sé lof við styðjum fyrst ólifnað okkar sjálfra áður en við förum að styðja ólifnað annarra manna “ ( bls. 97 ) .  Hann reynir að styðja Uglu án þess að kona hans taki of mikið eftir því og mynd spilamannsins sem fylgir er mjög fyndin : „ Húsbóndinn hélt áfram að borða hafragrautinn sinn og kipraði aftur augun , en dró upp brýnnar , eins og menn gera í spilum til að láta ekki sjást á sér hvað þeir hafi á hendinni “ ( bls. 97 ) .  Búi heillar Uglu á meðan hann er í hjónabandi með konu sinni og samband Búa við Uglu er þess vegna tvírætt , auk þess sem stéttamunurinn gerir það líka tvíbent .  

### essay_id = rit014_0
Með vaxandi áhuga fyrir því að læra íslensku sem annað tungumál eykst þörfin á fjölbreyttara kennsluefni .  Eitt af því fyrsta sem nemendur langar í í sínu sjálfstæða námi er viðeigandi lesefni en orðaforðinn eykst mest með því að lesa mikið á nýju máli .  Þar sem áður fyrr var ekki mikill áhugi fyrir því að læra íslensku og mestallt námsefni er nokkuð nýtt og enn í þróun , hefur verið langvarandi skortur á valkostum ætluðum fyrir byrjendalestur .  Þess vegna hefur fólk oftast ráðlagt byrjendum að lesa barnabækur en orðaforði og umfjöllunarefni í þeim höfða ekki til allra eða geta verið mjög einkennileg og samræmast ekki því sem byrjendur vilja læra .  Í þessum ritdómi verða tvær bækur með bókmenntatextum sem ætlaðir eru til að styðja orðaforða og lesskilning metnar og bornar saman .  Önnur þeirra er bókin Sagnasyrpa , safn smásagna eftir ýmsa íslenska höfunda sem var sett saman árið 2010 og hefur verið notað við kennslu íslensku sem annars máls síðan .  Hin er glænýja örsagnasafnið Árstíðir sem er skrifað og hannað til að koma til móts við getustig byrjenda og aðeins lengra kominna .  Báðar þessar bækur eru ekki kennslubækur í sjálfu sér , heldur aukabókmenntaefni sem beinist sérstaklega að öflun orðaforða og eflingu lesskilnings .  Eins og Hedge hefur bent á ( Hedge , 2000 ) er lestrarferlið í öðru máli sífelld „ barátta ” við að reyna að skapa merkingu úr textanum .  Lesendur þurfa að skilja meirihluta textans til að trufla ekki flæðið í lestrarferlinu .  Lestur annars máls hvetur lesandann til að draga ályktanir og fletta í orðabókum til þess að auka orðaforða sinn en samt ekki í þeim mæli að það geri lesandann afhuga efni textans .  Þess vegna er lesefni á viðeigandi getustigi lykilatriði í lestri annars máls .  Í annarsmálsfræði er ítrekað mikilvægi ílags og tíðni .  Þetta gefur í skyn að nemendur læri einna helst orð sem eru hvað mest notuð og komist helst í kynni við nýjan orðaforða í gegnum lestur .  Til þess að læra nýjan orðaforða utan skólastofunnar þarf að vera í boði efni til sjálfstæðs lestrar , helst með meðfylgjandi verkefnum sem eiga að beina athygli nemenda og hvetja þá til að halda áfram að nota þetta lesefni .  Viðbótarlesefnið þarf að vera bæði fræðilegt en einnig áhugavert og fagurfræðilega ánægjulegt .  Lesendur ættu að geta lesið sér til ánægju og skemmtunar sem þýðir að lestrarferlið þarf að vera tiltölulega auðvelt og án mikilla hindrana í lesskilningi .  Markmið með þessum ritdómi er að greina og bera saman ofangreindu bækurnar með þessar breytur í huga .  Bókin Sagnasyrpa ( 2012 ) er ætluð nemendum á getustigi A2 – B1 , samkvæmt Evrópurammanum ( Council of Europe , 2018 ) , í íslensku .  Lesefnið í bókinni eru smásögur , örsögur og leikþáttur eftir níu íslenska rithöfunda og eitt ævintýri eftir H.C. Andersen í íslenskri þýðingu .  Textunum fylgja orðskýringar og verkefni af ýmsu tagi sem ætluð eru til að auka lesskilning , orðaforða og jafnvel ritfærni .  Reyndir kennarar í íslensku sem öðru máli við Háskóla Íslands sáu um textaval og sömdu verkefnin og bókin hefur verið í notkun á fyrsta ári í íslensku sem annað mál síðan hún var útgefin .  Bókin er mjög skýr og þægilega sett upp , textunum er raðað frá styttri sögum ( örsögum ) yfir í lengri sögur og er þetta sú röð sem fyrirhugað er að sögurnar séu kynntar fyrir nemendum í kennslustofunni .  Einnig eru ný orð skráð á hverri síðu með útskýringum sem í byrjun bókarinnar eru á ensku en verða smám saman eintyngdar , svo lesandinn þurfi ekki að fletta blaðsíðum eða opna orðabók til að finna merkingu nýrra orða .  Sumar lengri sögur eru brotnar niður í smærri kafla með lista af nýjum orðum í lok hvers kafla .  En þar sem sögurnar voru ekki skrifaðar með takmarkaðan orðaforða nemenda í huga geta samt mörg atriði í setningarfræði og orðmyndun auk orðatiltækja verið ruglingsleg og flókin , jafnvel í stystu sögunum .  Auk þess eru í hverri sögu mörg orð og orðasambönd sem tekin eru út og þýdd eða útskýrð sérstaklega undir textanum ; fjöldi þeirra verður að teljast yfir mörkum fyrir órofinn lestur .  Það eru aðeins þau orð sem ritstjórar búast við að séu nemendum óþekkt en það endurspeglar ekki endilega öll orðin sem lesendur á þessu stigi skilja ekki í textunum og eru oft mun fleiri .  Þetta gerir lestrarferlið mjög leiðinlegt , nemendur basla við textann og geta að lokum aðeins skilið og metið söguna eftir að hafa lesið hana nokkrum sinnum eða fengið útskýringar í umræðum í kennslutíma .  Engu að síður eru þessir textar listaverk með mikið bókmenntalegt gildi og geyma óneitanlega fagurfræðilega upplifun fyrir þá lesendur sem tekst að harka af sér skilningshindrunina .  

### essay_id = rit015_0
Nú eru sólarlitlir dagar : Arfleið Axlar-Björns í íslensku menningarlífi  Eitt af því sem Ísland fær ítrekað hrós fyrir í erlendum fjölmiðlum er hversu öruggt landið er .  Ofbeldisglæpir eru sem betur fer sjaldgæfir og alvarleg brot á borð við morð gerast nær eingöngu í sjónvarpsþáttum og skáldskap .  Það er því furðulegt að ein af frægustu þjóðsögum landsins fjalli um raðmorðingja , sennilega eina raðmorðingja Íslandssögunnar .  Sagan um Axlar-Björn hefur nokkra sérstöðu meðal þjóðsagna vegna samblöndunar raunveruleika og uppspuna .  Í þessari ritgerð verður gerð grein fyrir mikilvægustu atriðum íslenskra þjóðsagna sem koma þessari sögu við og hlutverki hennar í stærra menningarlegu samhengi .  Að lokum verður sagan sett í samhengi við nútímann í þeim tilgangi að sýna hver áhrif hennar hafa verið á menningarlíf þjóðarinnar .  Áður en lengra er haldið er gott að líta á það hvernig saga Axlar-Björns fellur almennt innan ramma íslensku þjóðsagnanna .  Athyglisvert er að benda á óskýra aðgreiningu ævintýra , sem oft eru „ óbundin stað og tíma “ , og stuttra sagna sem yfirleitt lýsa raunverulegum atburðum ( Rakel Pálsdóttir , 2002 ) .  Saga Axlar-Björns er einhvers staðar á milli þessara flokka . Það má sjá á fjölbreyttum minnum ýmissa þjóðsagnaflokka sem setja augljósan svip á söguna .  Hér á eftir verða tvö helstu dæmin rakin . Þau eru annars vegar draumar sem illur fyrirboði og hins vegar ýkjur á lýsingum ódáða og ofbeldis , sem koma oft fyrir í útilegumannasögum .  Strax í upphafi sögunnar , eða áður en Björn fæðist , kemur berdreymi við sögu .  Samhliða óútskýranlegri löngun móður Björns í mannsblóð er hún ásótt af óhugnanlegum draumum .  Hún túlkar þessa drauma sem fyrirboða , tákn um að barnið „ myndi verða í ýmsu frábrugðið öðrum mönnum og gott ef það yrði ekki einhver óskapaskepna “ ( Guðrún Bjartmarsdóttir , 1988 , bls. 173 ) .  Björn upplifir sjálfur fyrirboða af svipuðu tagi þegar hann sofnar einn dag á messutíma .  Unglinginn dreymir þá óþekktan mann sem býður honum upp á 18 bita af niðurskornu kjöti , sem hann þiggur .  Maðurinn skipar Birni þá að fara upp á fjöll næsta dag og sækja undan steini ákveðinn hlut sem hann ætti að „ eiga og nota vel “ . Þetta var öxin sem hann einmitt eignast og notar vel .  „ Fylgir því þá sú náttúra að [ Björn myndi ] verða nafnkunnur maður “ ( Guðrún Bjartmarsdóttir , 1988 , bls. 174 ) .  Þessir atburðir , sem eflaust gerðust aldrei í raun og veru , spá fyrir um illvirki Björns og örlög .  Annað og mun mikilvægara minni sem einkennir sögu Axlar-Björns eru miklar ýkjur , sem gera ekki aðeins Björn sjálfan heldur einnig sögu hans að einhverju mikilfenglegu , yfirnáttúrulegu og jafnvel fjarstæðukenndu .  Samkvæmt þjóðsögunni játaði Björn á sig átján morð , sem samsvarar fjölda kjötbitanna í draumi hans , en þó telja annálar og aðrar samtímaheimildar að morðin hafi verið mun færri ( Svavar Hávarðsson , 2006 ) .  Frásögnin af aftöku morðingjans í þjóðsögunni er einnig færð í stílinn á svipaðan hátt , sem samræmist ekki alþingisdómnum og annálum sem skráðir voru á þeim tíma ( Wikipedia , 2016 ) .  Þjóðsagan lýsir því hvernig bein allra útlima hans hafi verið brotin með sleggju og að síðan hafi hann verið hálshöggvinn .  Líkið hafi þá verið skorið í stykki og stykkin hengd upp á stöng .  Þessi grimmdarlega meðferð , þrátt fyrir að vera kannski makleg , endurspeglar hvernig byggðamenn í útilegumannasögunum beita oft hrottalegum pyntingaraðferðum á útilegumennina og „ grípa til örþrifaráða þegar þeir telja sig eiga við þá “ ( Katrín Jakobsdóttir , 2002 ) .  Með þetta í huga verður athyglinni nú beint að hlutverki þessara minna í félagsfræðilegu samhengi .  Hér að framan hefur verið bent á að Axlar-Björn og illvirki hans , jafnvel sagan sjálf , séu afskræmd að því leyti að þau verða yfirnáttúruleg og fjarstæðukennd .  Það er alls ekki tilviljun , enda þjóna þessi minni sem áður voru rakin sérstökum þjóðfræðilegum og jafnvel sálfræðilegum tilgangi .  Ólína Þorvarðardóttir ræðir samfélagsleg hlutverk þjóðsagna í grein sinni „ Íslenskar galdrasögur . Lyklar að lausn úr hugmyndakreppu “ . Þar tekur hún til umfjöllunar fjóra svokallaða lykla , sem upphaflega voru lagðir til af bandaríska þjóðfræðingnum William Bascom , með íslenskar galdrasögur til hliðsjónar .  Þessir lyklar eiga sumir hverjir vel við sögu Axlar-Björns .  Einn þeirra lykla sem hún nefnir er sá að þjóðsögur veiti lesendum og áheyrendum bæði „ lausn úr sálrænni spennu “ og „ útrás fyrir bælda gremju “ sem þeir hefðu annars engan aðgang að ( Ólína Þorvarðardóttir , 1995 , bls. 425 ) .  Ólíkt Axlar-Birni má hin venjulega manneskja ekki gera öðrum mein án þess að súpa seyðið af því eða að minnsta kosti fá samviskubit .  Ásamt því að veita lesandanum útrás fyrir ofbeldishvatir innan öruggs samhengis , þ.e. í heimi sögunnar og skáldskaparins , réttlætir saga Axlar-Björns þessar tilfinningar með því að færa lýsingar á grimmd í stílinn .  Björn var „ óskapaskepna “ strax í móðurlífi og óstýrilátur drengur ( Guðrún Bjartmarsdóttir , 1988 , bls. 173 – 174 ) . Hann át mannakjöt í draumi sínum og gerðist seinna sekur um að myrða átján menn .  Við aftöku tekur hann meira að segja „ karlmannlega við dauða sínum og pyntingum , viknar sér hvorki né kveinkar , “ ( Guðrún Bjartmarsdóttir , 1988 , bls. 178 ) .  

### essay_id = rit016_0
Bræðurnir og blaðið heitir þjóðsagan sem ég valdi einkum af tveimur ástæðum .  Í fyrsta lagi valdi ég hana vegna þess að ég skildi titilinn .  Þegar ég skil titilinn á sögum þá er auðveldara að skilja þær .  Auk þess valdi ég söguna vegna þess að mér finnst galdrasögur mjög spennandi .  Í þeim felst mikil óvissa sem gefur tilefni til áhugaverðra umræða .  Söguna Bræðurnir og blaðið er að finna á blaðsíðum 467 – 468 í safni Jóns Árnasonar .  Hún er aðgengileg í þriðja bindi bókarinnar Íslenzkar þjóðsögur og ævintýri og safnmark hennar er Lbs 423,47 ( Sagnagrunnur : Bræðurnir og blaðið ) .  Sagan tilheyrir galdrasöguflokknum og telst jafnframt með sögum um töfrabrögð því hún er einnig í undirflokknum sem heitir „ særingar og bænir “ ( Íslenzkar þjóðsögur og ævintýri , bls. 467 ) .  Það er ekki vitað nákvæmlega hvaðan sagan kemur en hún er sögð af Borgfirðingi þannig að það er hugsanlegt að sagan eigi sér rætur í Borgarfirði .  Sagnamaður sögunnar var Jón Borgfirðingur , heimildarmaðurinn var Brandþrúður Benónýsdóttir og Sigurður Gunnarsson var sendandinn ( Sagnagrunnur : Bræðurnir og blaðið ) .  Faðir tveggja stráka lést og skildi blað eftir til þeirra .  Hann sagði sonum sínum að varðveita blaðið að eilífu .  Strákarnir , sem voru bræður , lásu blaðið en skildu ekkert í því þannig að þeir gerðu ráð fyrir því að það væri galdur og hunsuðu það því .  Þeir ætluðu að fara með blaðið út á sjóinn en gleymdu því í landi .  Fólkið í sveitinni fór síðan að ræða hversu vel bræðurnir öfluðu á sjónum og hélt því að þeir viðhefðu fiskigaldur .  Prestur fór til að ræða við bræðurna um þetta .  Það sem þeir héldu að væri galdur var í rauninni Faðirvorið á latínu samkvæmt prestinum .  Eftir þann fund byrjuðu bræðurnir að missa veiðiheppnina .  Vinna úr fræðilegum heimildum  Það er greinilegt að Bræðurnir og blaðið er dæmigerð íslensk galdrasaga .  Ólína Þorvarðardóttir skrifaði um strút íslenskra galdrasagna þannig að ég mun vísa til verks hennar .  Ólína skrifaði um hlutverk þjóðsagna .  Það hlutverk er fjórþætt og er komið frá William R. Bascom .  Fyrst ber að nefna að þjóðsögur „ stuðla að sjálfsvarðveislu menningarheildarinnar með því að staðfesta og réttlæta ríkjandi gildi ( t.d. trúar- og helgisiði ) og styrkja þar með stofnanir samfélagsins í sessi “ ( Ólína Þorvarðardóttir 1995 : 420 ) .  Þetta er auðvelt að sjá í þessari sögu .  Með því að gefa sonum sínum blaðið hjálpaði faðirinn við að staðfesta kraft Guðs og hversu góður hann er fyrir samfélagið .  Bræðurnir öfluðu afar vel áður þeir vissu að það sem stóð á blaðinu var Faðirvorið og síðan lítilsvirtu þeir það .  Þessari lítilsvirðingu er lýst sem sönnunargagni um að Guð muni hjálpa íslenska samfélaginu .  Annað sem einkennir hlutverk þjóðsagna er að „ þær höfðu menntunar- og uppeldishlutverki að gegna , ekki síst þar sem ólæsi og menntunarskortur var við lýði “ ( Ólína Þorvarðardóttir 1995 : 420 ) .  Þekkingarskortur bræðranna á latínu leiðir þetta í ljós .  Þeir héldu að það væru galdrastafir sem stóðu á blaðinu .  Ef þeir hefðu verið menntaðir og kunnað latínu þá hefði það verið auðvelt fyrir bræðurna að lesa blaðið og komast að því af hverju þeim var að ganga svona vel að veiða .  Heimska þeirra villti hins vegar um fyrir þeim .  Uppeldishlutverk þjóðsögunnar kemur glöggt í ljós þegar bræðurnir ráðgast við prestinn .  Þegar það kemur í ljós að það er Faðirvorið sem stendur á blaðinu , er bræðunum sama .  Þetta sýnir okkur að Guð hefur ekki mikilvægu hlutverki að gegna í lífi þeirra , sem gefur í skyn að þeir hafi ekki verið aldir upp á réttan hátt .  Í þriðja lagi er hlutverk þjóðsagna það að „ þær feli í sér samheldni og mótstöðukraft og geti þannig verið áhald til þess að beita félagslegum þrýstingi og halda fram valdi hefðarinnar “ ( Ólína Þorvarðardóttir 1995 : 420 ) .  Þetta tengist samfélaginu í sögunni vel , sérstaklega samheldninni sem kom fyrir í tveim frásagnarliðum .  Samfélagið sameinaðist í umræðu um hvers vegna bræðurnir tveir öfluðu vel á sjónum . Það er dæmi um samheldni þess .  Samfélagið var einnig einhuga um að það hefði verið galdur sem hjálpaði bræðunum .  

### essay_id = rit016_1
Í fjórða lagi er hlutverk þjóðsagna „ lausn úr sálrænni spennu , einkum þar sem boð og bönn eru ströng ; útrás fyrir bælda gremju og / eða uppreisn gegn kúgun “ ( Ólína Þorvarðardóttir 1995 : 420 ) .  Spennan var leyst í endinn þegar það kom í ljós nákvæmlega hvað stóð á blaðinu .  Sagan Bræðurnir og blaðið passar mjög vel inn í rannsókn Ólínu .  Hins vegar má heimfæra hana upp á fleiri rannsóknir .  Ein af rannsóknunum var gerð af rússneskum formalista , Vladimir Propp .  Hér verður rætt hvernig rannsókn Vladimirs tengist sögunni Bræðurnir og blaðið .  Vladimir Propp hélt því fram að það væri 31 frásagnarliður í hvaða sögu sem er .  Allar sögur hafa ekki alla frásagnarliði en flestar hafa að minnsta kosti einn .  Bræðurnir og blaðið hefur suma frásagnarliði sem verða til umræðu .  Fyrstu tveir frásagnarliðirnir sem Vladimir gerir grein fyrir tengjast sögunni vel .  Fyrsti frásagnarliðurinn er sá að einn af fjölskyldumeðlimum verður fjarverandi en annar frásagnarliðurinn þar sem einhvers konar bann ( e. interdiction ) eða heimtun er sett á hetjuna eða hetjurnar ( Dundes o.fl. 2009 : 26 ) .  Fyrsti frásagnarliðurinn kemur fyrir þegar faðir bræðranna deyr .  Dauði er talinn til fjarveru samkvæmt Vladimir .  Þegar fyrsti frásagnarliðurinn kemur fyrir fer sagan beint í annan frásagnarliðinn þar sem faðirinn krefst þess af sonum sínum að þeir séu með blaðið þegar þeir eru úti á sjó .  Síðustu tveir frásagnarliðirnir sem samsvara sögunni eru þeir ellefti og tólfti .  Í ellefta frásagnarliðnum fer hetjan að heiman ( Dundes o.fl. 2009 : 39 ) en það gerist þegar bræðurnir fara á sjóinn .  Í tólfta frásagnarliðnum felst að hetjan er yfirheyrð á einhvern hátt ( Dundes o.fl. 2009 : 39 ) .  Þetta er sjáanlegt þegar umræða fer af stað í samfélaginu um ástæðu þess að bræðurnir afla vel á sjónum þótt þeir ættu ekki eina bátinn .  Sagan Bræðurnir og blaðið á sér samsvörun í mörgum rannsóknum sem gerðar hafa verið á íslenskum galdrasögum og jafnvel sögum sem heild .  Engu að síður verður túlkun mín á sögunni nú tekin fyrir .  Það eru ýmsir möguleikar varðandi túlkun sögunnar .  Ég tel að í sögunni felist að minnsta kosti tvíþættur boðskapur .  Það fyrsta sem mér datt í hug var málshátturinn : „ Ekki horfa gjafahest í munninn “ .  Hann þýðir að manninum beri að vera þakklátur fyrir það sem hann á og að hann eigi ekki að gá hvort hann stenst einhvers konar mælikvarða .  Þetta er sjáanlegt þegar bræðurnir fara til prestsins .  Þeir eru ekki eingöngu að hugsa um að hafa blaðið með sér , heldur meira um hvað stóð á því .  Þeir eru ekki einfaldlega þakklátir fyrir það sem þeir eiga heldur gagnrýnir .  Annar þáttur í túlkuninni gæti verið sá að maðurinn eigi að hafa trú .  Þetta sést þegar bræðurnir hugsa ekki neitt um það hvernig Guð hjálpaði þeim á sjónum og afla síðan ekki vel .  Ég held að þetta hafi verið aðalboðskapurinn þegar sagan var prentuð í bók Jóns Árnasonar .  Það álít ég vegna þess að trú hefur verið mjög mikilvæg í íslenska samfélaginu og verið leiðarljós þess í mörg ár .  Á hinn bóginn er það hugsanlegt að aðalboðskapur sögunnar hafi verið að maðurinn eigi að vera þakklátur fyrir allt sem hann hefur .  Þegar sagan var send til safnarans var ekki minna af efnivið á landinu en núna þannig að það var sérstaklega mikilvægt að vera þakklát / ur fyrir allt .  Ég tel að boðskapur þakklætis væri lærdómsríkastur fyrir fólk á Íslandi nú til dags .  Ég held að margir Íslendingar ( og flestar manneskjur ) taki mörgu sem sjálfsögðum hlut .  Sagan Bræðurnir og blaðið er spennandi , flókin og hentug til lærdóms .  Ráðgátan í henni er nógu áhugaverð til að vekja athygli lesandans .  Hún er einnig gott og fræðilegt efni .  Auk þess er sagan lærdómsrík fyrir mannkynið .  

### essay_id = rit017_0
Fyrir kínverskumælandi fólki um allan heim heitir Kína „ ríki miðjunnar “ í bókstaflegri merkingu .  Þetta nafn var tekið í notkun í kringum árið 1000 f.Kr. vegna þess að Chou-fólkið í Norður-Kína trúði því að ríkið þeirra væri miðpunktur heimsins ( Infoplease , 2019 ) .  Hafði Chou-fólkið mögulega „ rétt “ fyrir sér og var það nokkuð fyrir sinn tíma í þeim efnum ?  Mun tungumál þessa ríkis verða miðpunktur heimsins í dag frá málvísindalegu sjónarmiði séð ?  Í þessari ritgerð er stefnt að því að gera grein fyrir stöðu kínverska tungumálsins í dag og hver staða tungumálsins verður í framtíðinni . Einnig verða skoðaðir þeir þættir sem munu hugsanlega eiga þátt í því að skapa þá stöðu .  Hver er þessi kínverska ?  Kínverska er tungumál sem talað er af mörgum í heiminum en flestir málhafar þess eru í löndum eins og Taívan , Hong Kong , Singapúr og eins og nafnið gefur til kynna , Kína .  Kínverska tungan nýtur einnig vinsælda utan Asíu , í löndum þar sem margir borgarar eiga rætur að rekja til kínverskumælandi landa , nánar tiltekið í Bandaríkjunum , Kanada , og Ástralíu .  Kínverska er það tungumál sem flestir tala í heiminum með um 1.110 milljónir málhafa ( Chen 2008 , bls. 198 ) og jafnframt það tungumál í síno-tíbesku málaættinni sem flestir tala en tíbetanska , tungumál landsins Tíbets sem er undir kínverskri stjórn , er einnig af þeirri málaætt .  Þau atriði sem einkenna kínversku tunguna eru nokkur .  Eitt þeirra er það að í málfræðinni eru engar beygingar .  Það þýðir , meðal annars , að sagnorð eru nákvæmlega eins í öllum setningum óháð persónu eða tíð .  Til dæmis væru setningarnar „ ég vil “ og „ við viljum “ á kínversku 我要 ( wǒ yào ) og 我們要 ( wǒmen yào ) .  Annað dæmi um þetta eru setningarnar „ ég vil “ , sem á kínversku er 我要 ( wǒ yào ) og „ ég vildi “ , sem er 我要了 ( wǒ yào le ) .  Það þýðir einnig að nafnorð og önnur fallorð fá ekki breytta mynd eftir falli .  Þannig verður orðið fyrir pabba , sem er 爸爸 ( bàba ) , alltaf borið fram og skrifað á sama hátt .  Það sést ef við tökum sem dæmi setningarnar „ þetta er pabbi minn “ , sem er 這是我爸爸 ( zhè shì wǒ bàba ) á kínversku og „ þetta er frá pabba mínum “ , sem er 這是从我爸爸 ( zhè shì cóng wǒ bàba ) .  Annað atriði sem einkennir kínversku er það að kínverska hefur engan ákveðinn greini .  Það þýðir að 爸爸 gæti bæði þýtt „ pabbi “ jafnt sem „ pabbinn “ .  Aðeins út frá samhengi myndi maður vita hvort væri átt við .  Aftur á móti hefur kínverska marga óákveðna greina .  Greinirinn sem notaður er fer eftir hvers konar efni verið er að vísa til .  Algengasta „ mælingarorðið “ ( e. measure word ) sem helst er notað yfir fólk er 個 ( gè ) . Það er jafnframt það mælingarorð sem margir kínverskunemar nota þegar vafamál koma upp .  Ef verið er að tala um eitthvað flatt eins og blað , væri mælingarorðið 張 ( zhāng ) notað .  Þannig myndi maður segja 一張紙 ( yī zhāng zhǐ ) til að tala um eina blaðsíðu .  Hver er staða kínversku í nútímanum ? Staða kínversku er enn að styrkjast vegna þess að áhrif Kína á umheiminn fara sífellt vaxandi .  Það má sjá á mismunandi sviðum eins og tækni , vísindum , og pólitík . „ Árið 2010 átti Kína fljótustu tölvu heims , klárustu nemendur heims , og var á hraðri leið með að komast á geimferðaöldina “ ( Callahan 2012 , bls. 137 ) .  Vegna þessara framfara fer þeim fjölgandi sem tekið hafa þá ákvörðun að læra kínversku tunguna .  Sem dæmi má nefna að margir breskir skólar hafa innleitt kínverskukennslu fyrir nemendur sína ( Hua og Wei 2014 , bls. 326 ) .  Kínverskunám er einnig að verða vinsælla í öðrum heimsálfum , t.d. norðarlega í Norður-Ameríku .  Árið 2006 voru rúmlega 50.000 bandarískir nemendur að læra kínversku , eða þrisvar sinnum fleiri en á níunda áratugnum ( Dube 2009 ) .  Árið 2008 var áætlað að um 40 milljónir manns í öllum heimsálfum væru að læra kínversku ( York 2009 ) .  Gæti kínverska verið notuð sem alheimstungumálið ?  Hugmyndir hafa verið á kreiki um mögulega stöðu kínverskunnar sem alheimstungumál ( e. universal language ) , svipað og enskan hefur í dag .  Þrátt fyrir að hinn kínverskumælandi heimur sé ört að hafa vaxandi áhrif á umheiminn tel ég að kínverska muni ekki verða alheimstungumál , alla vega ekki á því stigi sem enska er nú eða latína var áður .  Hér á eftir mun ég útskýra ástæðurnar fyrir því að mér finnist frekar ólíklegt að fólk muni almennt tala og notfæra sér þetta geysilega sérkennilega tungumál .  Hvaða kínversku eigum við að tala ?  Kínverska hefur mállýskur , líkt og flest önnur tungumál heimsins .  Fyrir þá sem mögulega vita ekki um þetta fyrirbrigði er mállýska svæðisbundinn mismunur innan tungumáls .  

### essay_id = rit017_1
Hér áður fyrr , og örlítið enn þann dag í dag , töluðu Reykvíkingar öðruvísi en Akureyringar sem hljómuðu jafnframt ekki eins og Vestfirðingar .  Þegar fólk talar sama tungumálið með mismunandi mállýskum geta ýmis vandamál sprottið upp .  Þetta gildir einnig um kínverskuna .  Það eru til margar mállýskur af kínversku sem eru svo frábrugðnar hver annarri að fólk á erfitt með að skilja hvort annað .  Að því sögðu , hvernig er ákveðið hvaða kínversku á að læra ?  Á maður að læra mandarínkínversku , sem er töluð af flestum kínverskumælandi einstaklingum ( Chen 2009 , bls. 199 ) og er oft notuð sem samskiptamál milli málhafa mismunandi mállýskna ?  Þetta virðist því auðskiljanlega vera helsta val kínverskunema og -kennara .  Eru þó ekki einhver rök fyrir því að læra aðrar mállýskur kínverskunnar ?  Hvað með að læra wu-kínversku ?  Þessi mállýska er töluð í Sjanghæ , stærstu borg hins kínverskumælandi heims .  Hvað með að læra yue-kínversku , mállýskuna sem er betur þekkt sem kantónska ( e. Cantonese ) og er töluð í Hong Kong , svæði sem er mikið í umræðunni þessa daga ?  Hvað með að læra min-kínversku , þá tegund af kínversku sem er notuð í Taívan , landi sem hefur verið í fararbroddi í Asíu hvað varðar félagslega framvindu með sérstöku tilliti til réttinda hinsegin fólks ?  Hvernig er hægt að ákveða hvaða kínversku sé best að allir læri ?  Hver hefur þann rétt að velja fyrir hönd allra ?  Það er ekki eins auðvelt og A , B , C . Það sem er mest einkennandi við kínverska tungumálið fyrir mörgum er það að það hefur ekkert eiginlegt stafróf .  Hvert og eitt orð hefur sitt eigið tákn og framburð sem maður þarf að vita fyrir fram ef mann langar að lesa eða að öðru leyti eiga merkingarlegt samband við orðið .  Sumir segja þetta vera frekar fljótvirkt kerfi en þrátt fyrir þau rök tel ég að þetta myndi ekki vera neitt nema hindrun fyrir allt fólkið í heiminum sem les og / eða skrifar tungumál með ákveðnu stafrófi .  Til dæmis er það þekkt að þegar börn læra að lesa og þekkja orð er hjálplegt fyrir þau að lesa upp stafina sem á blaðsíðunni liggja ( e. sound it out ) .  Þetta er ekki hægt í tungumáli sem hefur ekki stafróf .  Það væri einnig erfitt að koma til móts við fólk sem talar ákveðin tungumál sem einfaldlega hafa ekki mörg einkenni kínversku , sem eru því miður flest tungumál heims .  Kínverska hefur líkindi með færri málum en önnur tungumál sem hafa verið talin alheimstungumál í gegnum tíðina ( t.d. enska , latína , o.fl. ) .  Þar sem kínverska hefur kerfi sem úthlutar hverju orði tákn og sérstakan framburð þurfa þau sem tala pólýnesísk tungumál , eins og samósku , tahítísku , eða tongísku , því að læra um það bil 10 – 20 stafi .  Gætirðu ímyndað þér tongískan einstakling reyna að læra tungumál þar sem þarf að kunna að minnsta kosti nokkur hundruð tákn til þess eins að öðlast almennan skilning á málinu ( Hutong School 2019 , hvað þá heldur fulla hæfni ?  „ Tone deaf “ er enska orðið fyrir „ laglaus “ .  Hér er aftur á móti ekki verið að fjalla um fólk sem syngur skelfilega , heldur um tónamál ( e. tonality ) kínverskunnar og hvernig gæti verið erfitt fyrir marga að læra það .  Sá sem talar einungis indó-evrópsk tungumál þekkir tóna í sínu tungumáli án þess að vera meðvitaður um það .  Ef maður myndi lesa eftirfarandi setningarnar upphátt er það augljóst , eða heldur „ eyrnaljóst “ , að við lyftum tóninum séum við að spyrja spurningar .  He is good . Is he good ? Það eru margir í heiminum sem tala tungumál með strangt tónakerfi líkt og í kínversku , sem dæmi má nefna taílensku eða súlú .  Það gæti þó verið erfitt fyrir aðra að læra kínverska kerfið .  Ég nefndi súlú sem tungumál með tónakerfi . Í súlú eru einungis tveir tónar en kínverska hefur hins vegar fjóra eða fimm , það fer eftir hvern þú spyrð .  Fyrir fólk sem talar indó-evrópsk mál eins og ensku , íslensku , rússnesku , eða hindí væri mjög erfitt að læra þessa fimm tóna utan að og passa ávallt upp á þá svo merkingin afmyndist ekki .  Eins og lýst hefur verið að ofan tel ég að kínverska muni ekki taka yfir málumhverfi okkar í náinni framtíð .  Þetta er vegna þess að eiginleikar hennar eru of ólíkir og hreinlega yfirþyrmandi fyrir marga sem tala önnur ótengd mál .  Hins vegar tel ég að kínverska gæti mögulega verið líkleg til að breiðast út ef hún myndi á einhvern hátt aðlagast málkunnáttu almenningsins .  Ég sé til dæmis ekki fyrir mér að fimm milljarðar manns muni læra kínversk tákn utanbókar . Ég gæti hins vegar ímyndað mér að fólk myndi nýta pinyin-kerfið vegna þess að það notar stafi sem flestir þekkja nú þegar , jafnvel margt kínverskumælandi fólk .  Ég gæti einnig ímyndað mér einhvers konar „ alheimskínversku “ þar sem tónarnir væru fjarlægðir og maður myndi þurfa að þekkja orð með því að styðjast við vísbendingar út frá samhengi , eða hugsanlega sleppa því að læra eitt og eitt orð og læra heldur frasa .  Í stuttu máli mun kínverska líklega ekki taka yfir vestræna heiminn eins og hún er núna þegar ég skrifa þessa ritgerð .  Eftir nokkur ár og nokkrar aðlaganir tel ég það þó vera möguleika að ferðamenn á Íslandi muni spyrja : „ Ni shou zhongwen ma ? “  

### essay_id = rit018_0
Ísland hafði þá sérstöðu meðal evrópskra miðaldasamfélaga að vera töluvert umburðarlynt gagnvart því að menn mættu iðka tvenn trúarbrögð hvor samhliða öðru .  Allir þekkja goðsögnina um Þorgeir Ljósvetningagoða , heiðinn leiðtoga sem lagðist undir feld nokkra stund og ákvað þannig að Íslendingar skyldu taka upp kristna trú þótt mönnum væri leyft að stunda ýmsa heiðna siði á laun .  Þessi frásögn hefur víst verið ýkt að mörgu leyti en í henni er ákveðinn sannleiksmoli um að heiðni og kristni lifðu lengi í sæmilega friðsamlegri sambúð .  Samblöndun gjörólíkra trúarbragða setur svip sinn ekki síst á skáldskaparhefð miðalda .  Í þessari ritgerð verða atriði úr tveimur þýðingarmiklum kvæðum , Hávamálum og Sólarljóðum , borin saman til þess að sýna hvernig kristið siðferði útvíkkar heiðin menningarhugtök og umbyltir þeim .  Kannað verður að hvaða leyti Sólarljóð megi teljast kristilegt svar við Hávamálum .  Svarið má finna í því hvernig þessi tvö kvæði fjalla um eilífð eða nánar tiltekið um það sem kemur eftir dauðann .  Í þessu samhengi verða samskipti manna á milli , eins og þeim er lýst í ljóðunum tveimur , tekin sem dæmi .  Engu að síður verður fyrst greint í mjög grófum dráttum frá hugtakakerfi Hávamála , sem setur heiðin viðhorf í menningarlegt og lífsspekilegt samhengi .  HUGTAKAKERFI HÁVAMÁLA Í GRÓFUM DRÁTTUM  Rithöfundurinn og ljóðskáldið Óttar M. Norðfjörð setur fram ítarlegt og frumlegt hugtakakerfi Hávamála í grein sem birtist í vorhefti Skírnis árið 2005 .  Héðan í frá styðst ég við þetta kerfi þegar ég túlka Hávamál og boðskap þeirra .  Kerfið er afar snúið en hérna verður greint frá því í mjög grófum dráttum til að flækja málið ekki að óþörfu .  Helsta viðfangsefni Hávamála er sæla og kvæðið býður upp á ýmis fjölbreytt heilræði sem manni ber að fylgja til þess að verða sæll .  Mikilvægt er að hafa í huga að hugtakið sæla er nokkuð frábrugðið nútímaskilningi á því .  Sæla Hávamála er meiri en eintóm lífsgleði .  Óttar Norðfjörð skilgreinir hana sem „ langvarandi sálarvirkni sem erfitt er að öðlast og erfitt er að breyta ” .  Auk þess skiptist hún í tvennt : annars vegar er það innri sæla sem snýst um persónulega gleði og að því leyti svipar henni meira til sælu í nútímaskilningi og hins vegar er það ytri sæla sem snýst um hvernig einstaklingurinn lítur út í augum annarra .  Með öðrum orðum er greint á milli persónubundinnar og samfélagsbundinnar sælu .  Kjarni beggja hliða sæluhugtaksins er umfram allt orðstír .  Heilræði Hávamála beinast að því að skaða ekki orðstír enda er orðstír „ hið eina sem spyrnir gegn ... hverfulleika [ lífsins ] ... eins konar upphafning einstaklings yfir hverfulleika heimsins ” .  Þessi boðskapur kemur fram í tveimur alþekktum erindum kvæðisins sem segja einfaldlega að orðstír sé það eina sem lifir af eftir dauðann : Deyr fé , deyja frændur , deyr sjálfur ið sama .  En orðstír deyr aldri hveim er sér góðan getur .  Deyr fé , deyja frændur , deyja sjálfur ið sama .  Eg veit einn að aldri deyr dómur um dauðan hvern .  Lykilforsendur þess að gæta orðstírs síns og þar með rækta sæluna eru fjórar : sjálfræði , vinir , gleði , og skynsemi ( þ.e. , það að vera „ snotur ” ) .  Forsendurnar skarast og vefjast saman að mjög miklu leyti en sú sem kemur mest við þessa umfjöllun er skynsemi ; hugtakið er það víðtækt að það nægir að skoða öll viðeigandi atriði frá sjónarhóli þess .  Skynsemi nær yfir enn þá fleiri undirforsendur , þar á meðal gestrisni og varfærni .  Gestrisni og varfærni skilyrða hvernig á að umgangast aðra menn á þann hátt sem tryggir orðstír manns og eflir þar með sælu hans .  Nú er vikið að sérstökum erindum úr Hávamálum og Sólarljóðum til að varpa ljósi á mismunandi viðhorf höfunda kvæðanna tveggja til þessarar lífsspeki .  GESTRISNI Í HÁVAMÁLUM OG SÓLARLJÓÐUM  Höfundar Hávamála og Sólarljóða sýna hvor sína eigin afstöðu til sælu – og á óbeinan hátt til lífs eftir dauðann – með tilliti til gestrisni í erindum sem gagnlegt er að bera saman .  Fyrsti hluti Hávamála , hinn svokallaði Gestaþáttur , leggur mikla áherslu á rétta beitingu skynseminnar .  Afstaðan til gestrisni sem sérstakrar undirforsendu skynseminnar kemur fyrir strax í þriðja erindi Gestaþáttar : „ Elds er þörf / þeim er inn kominn / og á kné kalinn .  

### essay_id = rit018_1
/ Matar og voða / er manni þörf / þeim er hefir um fjall farið ” .  Þetta er beint og ótvírætt ráð sem Óttar Norðfjörð telur „ sígilt ” en sem ég skil í samhengi þessarar umfjöllunar sem jarðbundið ( fremur en eilíft ) : „ [ boðið er ] ... hvorki [ bundið ] stað né stund , heiðni eða kristni , heldur [ virðist það ] eiga jafn vel við í dag og fyrir 100 árum ” .  Það má teljast brjóstvit jafnvel í dag að búast við því að skaða mannorð sitt sé maður ekki gestrisinn .  Nískur maður sem neitar gesti um grunnþarfir eins og mat , drykk og húsaskjól þykir ekki kunna neina mannasiði í siðmenntuðu nútímasamfélagi .  Röksamhengi við ofangreint hugtakakerfi er eftirfarandi : að beita mannviti með því að vera gestrisinn ræktar sælu enda styrkir gestrisni orðstír .  Sólarljóð staðfesta hins vegar menningarlegt gildi þess að vera gestrisinn út frá kristilegu sjónarhorni .  Fyrsti hluti kvæðisins samanstendur af fimm nokkuð sjálfstæðum dæmisögum sem minna mjög sterklega á ráð Hávamála , sérstaklega þau í Gestaþætti .  Fyrsta dæmisagan , sem Njörður P. Njarðvík nefnir Iðrun ræningjans í útgáfu sinni af ljóðunum , afhjúpar kristnu afstöðuna .  Efnið virðist í fljótu bragði mjög svipað því sem við finnum í Gestaþætti .  „ Móður og meginlítill gestur ” kemur að óþekktum stað og gestgjafinn veitir honum „ mat og drykk allt af heilum hug ” .  Dæmisagan grefur samt undan hugtakakerfi Hávamála og bætir kristnu siðferði við það .  Í grein sinni „ Eddic Poetry for a New Era : Tradition and Innovation in Sólarljóð and Hugsvinnsmál ” lýsir Brittany Schorn þessu sem umsnúningi við siðfræðilegan grundvöll Hávamála .  Gestgjafinn sjálfur er illmenni sem „ hefur gert vegfarendum fyrirsát , rænt þá og myrt , og aldrei eirt nokkrum manni ” .  Hann er ræningi sem ákveður að taka á móti vegfaranda í fyrsta skipti og sýna honum gestrisni , eins og fyrirskipað er í Hávamálum .  Þetta er upphaf iðrunar hans enda gerir hann þetta „ því hann hugðist válegur vera ” .  Hann bætir úr grimmd sinni með því að sýna gestinum kristilegan náungakærleik .  Gesturinn er hins vegar morðingi sem drepur ræningjann í svefni .  Ræninginn vaknar í miðjum klíðum og setur traust sitt á Guð á elleftu stundu og kemst þá inn í himnaríki .  Ég er að hluta til sammála Brittany Schorn að líta má á þetta sem umsnúning á Hávamálum eða jafnvel sem kaldhæðna gagnrýni á þau .  Samkvæmt Gestaþætti ætti gestrisni að efla sælu en í Sólarljóðum er það nákvæmlega hún sem „ kostar hann lífið , en bjargar um leið sálarheill hans ” .  Að mínu mati er það samt sem áður ekki gestrisni eða náungakærleikur sem bjargar sál ræningjans heldur það að hafa beðið til Guðs .  Iðrun ræningjans er tvíþætt .  Fyrri þáttur höfðar til sælu Hávamála í því skyni að sú gestrisni sem hann sýnir vegfarandanum er leið til að færa orðstír sinn til betri vegar ( þótt seint sé ) .  Seinni þáttur er iðrun í kristilegum skilningi , þ.e. bæn , sem tryggir honum pláss í himnaríki .  Sæluhugtakið í Sólarljóðum er víðtækara en það sem finna má í Hávamálum enda nær það fyrrnefnda til einhvers konar lífs eftir dauðann í bókstaflegum skilningi ( þ.e. , til eilífðarvistar í himnaríki ) .  Engu að síður er ég ekki sammála Brittany Schorn um að heiðin siðferðislögmál takmarkist af dauðanum .  Eins og nefnt var áður er orðstír manns það eina sem lifir eftir dauðann .  Munur er nefnilega á því hvort maður lifi áfram í minningu annarra eða hjá Guði .  Að þessu leyti eru viðhorfin sem koma fram í ljóðunum tveimur alls ekki í mótsögn hvort við annað .  VARFÆRNI Í HÁVAMÁLUM OG SÓLARLJÓÐUM  Önnur undirforsenda skynseminnar samkvæmt hugtakakerfi Hávamála sem ræður umgengni við aðra er varfærni .  Hún kemur nú þegar við sögu í þáttunum sem raktir eru hér fyrir ofan .  Fyrsta erindi Gestaþáttar undirstrikar mikilvægi þess að fara varlega í návist ókunnugra „ því að óvíst er að vita hvar óvinir sitja á fleti fyrir ” .  Gestgjafinn í Sólarljóðum , þ.e. ræninginn , gætir sín ekki í návist gestsins .  

### essay_id = rit018_2
Slík ógætni verður honum að bana en eins og Brittany Schorn bendir á , tryggir honum samt aðgang að himnaríki .  Ég túlka þetta sem merki um breytingu á forgangsröð lífsreglna og jafnvel sem mögulega þróun í ríkjandi siðferðiskerfinu .  Varfærni virðist skipta minna máli hér en í Hávamálum , þar sem öll hugtökin eru jöfn og „ ekkert eitt er yfir annað hafið ” en í heimsmynd eins og þeirri í Sólarljóðum þar sem líf eftir dauðann er talið sjálfgefið er skiljanlegt að hugtak sem snýst um líkamlegt öryggi sé lægra sett .  Auk þess gegnir varfærni flóknu hlutverki í því hvernig á að hegða sér á meðal óvina .  Hávamál vara við því að vera auðtrúa .  Erindi 24 og 25 segja að ekki megi trúa að allir sem brosi eða hlægi við þér séu vinir .  Hins vegar þykir óráðlegt að tala illa um þá sem þú treystir ekki , eins og stendur í erindi 45 : „ Ef þú átt annan / þann er þú illa trúir , / viltu af honum þó gott geta .  / Fagurt skaltu við þann mæla / en flátt hyggja / og gjalda lausung við lygi ” .  Þótt þér hugnist ekki einhver eða þú treystir honum ekki skalt þú umgangast hann eins og hvern annan .  Tengsl ráðanna í þessum erindum innan hugtakakerfis Hávamála má skýra á eftirfarandi hátt : auðtrú og flærð er ekki skynsamlegt að viðhafa því þær stofna manni í hættu .  Til að gæta líkamlegs öryggis og orðstírs þarf maður alltaf að vera á varðbergi .  Þar með kemst maður á rétta leið til að öðlast sælu .  Höfundur Sólarljóða lítur á þetta svipuðum augum og gestrisnina eins og sjá má í fimmtu dæmisögu um trúnað og svik .  Fyrri hluti erindis sem dæmisagan hefst á minnir á 45. erindi Hávamála og kemur svipuðum skilaboðum á framfæri : „ Óvinum þínum / trúðu aldrei / þó fagurt mæli fyrir þér ” .  Þá er rakin saga um mann sem gefur engan gaum að þessum heilræðum .  Maðurinn , Sörli að nafni , lætur svikula menn gista hjá sér .  Á ferðalagi daginn eftir drepa þeir Sörla og reyna að fela líkið .  Hvað Hávamál varðar hefur Sörli sopið seyðið af því að treysta óvinum sínum en kristin túlkun tekur við að sögu lokinni og ógildir heiðinn lærdóm .  „ Dylja þeir vildu , / en drottinn sá / heilagur himnum af .  / Sál hans bað / hinn sanni guð / í sinn fögnuð fara , / en sökudólgar / hygg eg síðla muni / kallaðir frá kvölum ” .  Sörli er svikinn og deyr saklaus , sem einhvern veginn þýðir að hann hafi uppfyllt aðgangskröfur himnaríkis .  Morðingjarnir hljóta hins vegar refsingu í framhaldslífi ( að vera bannaður aðgangur að himnaríki er refsing í sjálfu sér ) því Guð sá hvað þeir gerðu .  Einnig koma sakleysi og refsing til greina í dæmisögunni um ræningjann .  „ Himna guð / bað hann hjálpa sér , / þá hann veginn vaknaði .  / En sá gat / við syndum taka , / er hann hafði saklausan svikið ” .  Bæði dæmin leiða tvískiptingu veraldar samkvæmt kristinni trú aftur í ljós .  Með orðum Njarðar P. Njarðvíkur : „ sú lífsregla að trúa aldrei óvinum sínum má heita góð og gild þegar hin stundlega velferð er í húfi , en nær ekki til eilífðarvistar ” .  Þessi útvíkkun og aðlögun siðferðisgrundvallarins í samræmi við útvíkkun og aðlögun trúarlegra hugmynda um tilvist er bara eðlileg .  Kristnitakan á Íslandi er athyglisverð og einstök tilviksrannsókn um samspil tveggja gjörólíkra trúarbragða innan eins samfélags .  Ljóða- og skáldskaparhefð íslenskra miðalda ber greinilegt merki um það .  Hér að framan voru hin heiðnu Hávamál og hin kristnu Sólarljóð , sem voru samin á mörkum heiðninnar og kristninnar , athuguð í þeim tilgangi að varpa ljósi á hvernig kristni túlkar og bætir við tiltekin lífsspekileg hugtök sem áður voru til í heimsmynd heiðingja .  Ég ákvað að skoða mismunandi afstöðu til lífsspekinnar um umgengni við aðra og áhrif þess á örlög manna eftir dauðann , enda veita slík viðhorf að mínu mati góða innsýn í forgangsröðun samfélags .  Þegar öllu er á botninn hvolft virðist íslenska-kristna siðferðiskerfið eins og það birtist í Sólarljóðum endurspegla goðsögnina um Þorgeir Ljósvetningagoða ; þótt kristni sé tekin upp opinberlega leysir hún heiðinn lærdóm Hávamála ekki af hólmi heldur mótar hann í samræmi við sína eigin heimsmynd .  

### essay_id = rit019_0
Eigum við að bæta þgf. et. sterkra karlkynsorða við í orðasafnið ?  Orðabækur og beygingarreglan um þágufall eintölu gefa fólki óraunsæja hugmynd um beygingu nafnorða í þágufalli : að beygingin í þágufalli sé regluleg og karlkyns- og hvorugkynsorð endi alltaf á -i í þágufalli .  Í orðabókum er að finna beygingarmyndir nafnorða í eignarfalli eintölu og nefnifalli fleirtölu , sem svokölluð kenniföll en ekki í þágufalli .  Auk þess virðist í karlkynsorðum i-ending vera sjálfgefin í þágufalli sem getur aðgreint sig frá öðrum föllum .  Í Íslenskri tungu II ( Guðrún Kvaran 2005 : 192 , ( 17 – 12 ) ) er að finna beygingarreglu þágufalls karlkyns- og hvorugkynsorða .  Beygingarregla ( 1 )  Hér segir reglan að fyrir nafnorð í karlkyni eða hvorugkyni eintölu , endi það á -i í þágufalli ef orðið er endingarlaust eins og #hús - ø # og #akur - ø # , eða endi á -r eins og flest sterk karlkynsorð : #hest - r # og #lækni - r # .  Reglan nær reyndar yfir öll sterk karlkynsorð , vegna þess að í fornu máli enda karlkynsorð eins og stóll og steinn á -lr > -ll , -nr > -nn ( Guðrún Kvaran 2005 : 396 ) .  Þessi regla segir í raun og veru að öll karlkynsorð ættu að enda á -i í þgf.et. , nema í sumum tilvikum þegar þau eru endingarlaus en þá þurfum við að taka það sérstaklega fram .  En í rauninni enda sum sterk karlkynsorð á -i og sum fá ø-endingu , jafnvel þótt þau séu í sama beygingarflokki eða hafi sömu stofngerð .  Sem dæmi má nefna .  Stundum virðist þetta fylgja einhverri reglu en stundum virðist valið vera algerlega tilviljunarkennt .  Auk þess , samkvæmt rannsókn Friðriks Magnússonar ( 1984 : 37 ) sem byggð er á flokkun Valtýs Guðmundssonar , eru 309 sterk karlkynsorð af 671 alltaf eða oftast endingarlaus , eða 46% .  Þetta er ansi stórt hlutfall miðað við orð sem enda alltaf eða oftast á -i í þágufalli ( 49% ) .  Þarf fólk þá að læra öll þessi orð sem eru endingarlaus í þágufalli ?  Ef það eru jafnmörg orð sem eru endingarlaus og orð sem hafa i-endingu í þágufalli , eins og er sýnt hér að framan , af hverju getum við þá ekki gert ráð fyrir tveim myndbrigðum fyrir þágufallsendingu sterkra karlkynsorða ?  Eins og áður hefur verið nefnt getur i-endingin í þágufalli eintölu sterkra karlkynsorða aðgreint þágufallið frá öðrum föllum og oft er gert ráð fyrir því að i-endingin sé sjálfgefin eins og beygingarreglan ( 1 ) gefur til kynna .  En í rauninni eru jafnmörg orð sem enda á -i í þgf. et. og á -ø .  Auk þess eru mun fleiri orð þar sem endingin í þágufalli er ófyrirsegjanleg .  Í þessari ritgerð hyggst ég athuga hvort hægt sé að gera ráð fyrir tveim myndbrigðum , { - i } og { - ø } í þágufallsendingu sterkra karlkynsorða , í staðinn fyrir sjálfgefna i-endingu , eins og oft er gert í hefðbundnum íslenskum málfræðibókum .  Hugmyndin er sú að ef það eru jafnmörg ( næstum því , sjá Friðrik Magnússon 1984 : 37 ) sterk karlkynsorð sem enda á -ø í þgf. et. og á -i , þá hlýtur að vera einhver ástæða fyrir því að sum orð taka i-endingu en önnur endingarleysi .  Ástæður gætu mögulega verið sögulegar , t.d. uppruni þeirra eða upphafsmynd , stofngerð ( stofnsérhljóð eða samhljóð ) , viðskeyti eða önnur hljóð í nágrenni o.s.frv.  Auk þess gæti valið stundum hafa verið til að forðast hljóðavíxl í stofni , hafa orðið fyrir áhrifum af öðrum föllum eða á einhvern hátt gert framburð einfaldari / eðlilegri .  Til þess að kanna hvort þessar ástæður uppfylli kröfur um aðgreiningu karlkynsorða sem eru endingarlaus frá þeim sem enda á -i í þgf. et. , verður að skoða og bera saman dæmigerð karlkynsorð úr hverjum beygingarflokki og sjá hvaða orð fá i-endingu og hver eru endingarlaus .  Auk þess verður að athuga hvort til séu undantekningar og þá hvernig mætti útskýra þær .  Ritgerðin er byggð að mestu leyti á grein Friðriks Magnússonar ( 1984 ) og hugmyndinni um bestunarkenningu sem við höfum lært í námskeiðinu ; þó verður þetta fyrsta tilraun mín til að nota bestunarkenninguna þannig að ég tek fulla ábyrgð á því sem missagt kann að vera hér í ritgerðinni .  2 . Flokkun sterkra karlkynsorða  2.1 Hefðbundin flokkun sterkra karlkynsorða  Nafnorðum er skipt í beygingarflokka eftir kenniföllum þeirra í hefðbundinni beygingarlýsingu .  Kenniföll nafnorða eru þrjú : nefnifall eintölu , eignarfall eintölu og nefnifall fleirtölu , vegna þess að oft eru ef. et. og nf. ft. nafnorða talin vera ófyrirsegjanleg út frá orðasafnsmyndinni , þ.e. nf. et.  Samkvæmt kenniföllum er sterkum karlkynsorðum skipt í fjóra flokka ( Guðrún Kvaran 2005 : 222 , ( 20 – 10 ) ) .  Til 1. flokks eru átta beygingardæmi gefin : hestur , armur , mór , bjór , stóll , himinn , akur og læknir .  Þessi beygingardæmi eru aðgreind hvert frá öðru miðað við t.d. hvort stofnsérhljóð verði fyrir breytingum ( u-hljóðvarp eða brottfall ) eða hvort það sé endingarlaust eða endi á sérhljóði eða samhljóði o.s.frv.  Sama má segja um beygingardæmin í öðrum flokki : smiður , dalur og bekkur .  Orð sem beygjast eins og smiður eru einungis aðgreind frá orðum sem beygjast eins og dalur í u-hljóðvarpinu , þ.e. orð eins og dalur sem hafa -a - í stofni verða öll fyrir u-hljóðvarpi ef beygingarending hefst á -u - .  Orð sem beygjast eins og bekkur hafa j-innskot ( eða j-brottfall ef gert er ráð fyrir stofnlægu -j - i , sjá Friðrik Magnússon 1984 : 38 ) ef beygingarending hefst á -a - eða -u - .  Í þriðja flokki eru beygingardæmin líka aðgreind í hljóðbreytingar ( u-hljóðvarp , i-hljóðvarp og klofning ) og viðskeyti ( - að- og -uð - viðskeyti ) .  Til þess flokks heyra átta beygingardæmi : litur , staður , fatnaður , söfnuður , köttur , fjörður , háttur og sonur .  Orð sem beygjast eins og litur eru aðeins aðgreind frá orðum eins og staður í u-hljóðvarpi .  Sama gildir um orð með viðskeytin -að - og -uð - ; hin hafa u-hljóðvarp bæði í stofni og viðskeyti í þágufalli og önnur hafa u-hljóðvarp alls staðar nema í eignarfalli eintölu og fleirtölu .  Aðeins sex orð eru í fjórða flokki og þau beygjast óreglulega .  Þessi orð eru : faðir , vetur , fótur , fingur , maður og bróðir .  Þetta eru alls 25 undirflokkar sterkra karlkynsorða .  Þeir segja lítið eða ekki beint hvernig beygingarmynd er í þágufalli .  Orð sem hefur sömu beygingardæmi gæti endað á -i eða verið endingarlaust í þágufalli eintölu , eins og dæmi ( 2 ) d. sýnir .  

### essay_id = rit019_1
Þó virðist glitta í eitthvert merki sem gefur til kynna endingu í þágufalli , a.m.k. í sumum tilvikum .  ( 3 ) a . enda alltaf á -i í þágufalli .  i . flest beygingardæmin í þriðja : -að - / - uð - orð og i-hljóðvarpsorð  ii . brottfallsorð í fyrsta og fjórða flokki : himin-n , akur , vetur og fótur  b . eru alltaf endingarlaus .  i . orð í fyrsta flokki þar sem stofn endar á sérhljóði : lækni-r og mó-r  ii . orð í öðrum flokki sem hafa -j - í stofni : bekkur  En hvað um hina undirflokkana þar sem ekki virðist vera nein regla sem gefur til kynna hvaða orð enda á -i og hver eru endingarlaus ?  2.2 Flokkun Valtýs Guðmundssonar  Nú lítum við á sögulega flokkun sterkra karlkynsorða .  Flokkun Valtýs Guðmundssonar ( hjá Friðriki Magnússyni 1984 ) er byggð að mestu leyti á flokkun sterkra karlkynsorða í fornmáli .  Samkvæmt Friðriki gæti sterkum karlkynsorðum í fornu máli verið skipt í þrjá meginflokka eftir stofnviðskeytum þeirra .  Hjá Valtý Guðmundssyni er sterkum karlkynsnafnorðum líka skipt í þrjá meginflokka sem eru að mestu leyti í samræmi við hefðbundna flokkun sem hefur verið fjallað um í kafla 2.1 , þ.e. flokkun eftir beygingarendingum í nf. et. , ef. et. og nf. ft.  Auk þess bjó hann til undirflokka í hverjum flokki eftir beygingarendingu í þgf. et. , þ.e. þau orð sem enda alltaf eða oftast á -i , ýmist á -i eða -ø og orð sem enda alltaf eða oftast á -ø .  Alls hefur verið gerð grein fyrir 671 sterku karlkynsorði hjá Valtý .  Hér fyrir neðan má sjá helstu niðurstöður um greiningu Valtýs Guðmundssonar á þágufallsendingu sterkra karlkynsorða samkvæmt flokkun hans .  Í töflunum hér fyrir ofan má sjá að í öðrum flokki hjá Valtý eru langflest orð ( 90.3% ) endingarlaus en í þriðja flokki enda flest orð ( 69% ) á -i .  Ástæðan gæti verið að í öðrum flokki hjá Valtý eru m.a. orð sem hafa -j - í stofni , t.d. bekkur , drengur og belgur ; í þriðja flokki eru m.a. orð með -að - / - uð - viðskeyti og i-hljóðvarpsorð eins og þáttur og dráttur .  Í fyrsta flokki eru aðeins fleiri orð sem enda á -i en á -ø .  Eins og Friðrik ( 1984 : 35 ) segir virðist stundum vera algerlega tilviljun háð hvaða orð fær i-endingu og hvaða orð fær enga endingu .  Getum við treyst á hlutfallið sem fram kemur í töflunum til að ákveða hvort orð fái i-endingu eða -ø ?  T.d. ef orð er úr þriðja flokki þá sé líklegra að það fái i-endingu , en -ø ef það er úr öðrum flokki ?  Nei , ég held ekki .  Flokkun sterkra karlkynsorða hjá Valtý Guðmundssyni er mjög svipuð hefðbundinni flokkun , nema að því leyti að hjá Valtý er líka gerð grein fyrir hverju orði fyrir sig , úr hverjum flokki , hvort það endi á -i , ýmist á -i eða -ø eða alltaf eða oftast á -ø .  Það að telja upp þau orð sem enda á -i eða á -ø í hverjum flokki hjálpar þó fólki lítið að mynda reglu um þetta .  3 . Athugun Friðriks Magnússonar  Ólíkt hefðbundinni flokkun , þar sem megináhersla er lögð á kenniföll sem tengjast ekki beinlínis beygingarmyndum í þágufalli , beinir flokkun Friðriks Magnússonar sjónum einungis að þágufallinu .  Hann gerir grein fyrir öllum þeim sterku karlkynsorðum ( 671 ) sem Valtýr notaði í flokkun sinni og skiptir þeim í þrjá flokka eftir stofngerð þeirra og hvernig ending þeirra er í þágufalli eintölu .  Þessi flokkun gerir það miklu auðveldara að sjá hvers konar orð enda á -i eða eru endingarlaus , t.d. ef stofn endar á sérhljóði þá er 100% víst að orðið sé endingarlaust í þágufalli eintölu .  Um þetta verður fjallað ítarlega seinna í undirkafla 3.3 .  Friðrik notar sömu hugmynd og í hefðbundinni lýsingu á þágufalli : 1 ) i-ending sé sjálfgefin í þgf. et. kk. ; 2 ) beygingarreglur , hljóðkerfisreglur og hljóðbeygingarreglur virka í tiltekinni röð .  Um þetta verður fjallað í næsta undirkafla , 3.2 .  Í undirkafla 3.4 eru helstu niðurstöður dregnar saman .  Beygingarreglur , hljóðkerfisreglur og hljóðbeygingarreglur taka allar þátt í beygingu orða .  Beygingarreglur setja rétta endingu á orð .  Hljóðkerfisreglur og hljóðbeygingarreglur breyta báðar hljóðformum orða .  Munurinn á hljóðkerfisreglum og hljóðbeygingarreglum liggur í því að hljóðkerfisreglur eru aðeins skilyrtar af hljóðumhverfi og geta ekki vísað til beygingarformdeilda ; hljóðbeygingarreglur eru skilyrtar af beygingarþáttum , t.d. líta – leit - litið ( Guðrún Kvaran 2005 : 191 – 193 ) .  Þær reglur virka í tiltekinni röð .  Beygingarreglur fara fyrst á undan hljóðbeygingarreglum og hljóðkerfisreglur fara á eftir þeim ( Guðrún Kvaran 2005 : 191 – 193 ) .  Eiríkur Rögnvaldsson ( 2013 : 186 ) nefndi dæmi í bók sinni um hvernig beygingarreglur virka í sagnbeygingu .  Síðan virkar hljóðkerfisregla og fellir hún brott áherslulítil sérhljóð -i - i- og útkoman verður leitaði .  Friðrik notar sömu hugmynd um regluröðun og gerir ráð fyrir því að beygingarregla bæti fyrst -i við öll sterk karlkynsorð , síðan virki hljóðbeygingarregla og felli -i - ið brott í sumum orðum þar sem hljóðumhverfi er fyrir hendi .  Hann setur einnig upp hljóðbeygingarreglu sem fellir brott i-endingu í þágufalli , sem hann kallar þgf.-brottfallið , til að aðgreina hana frá brottfallsreglunni sem fellir brott áherslulaus sérhljóð í stofni ef beygingarending hefst á sérhljóði .  Hér fyrir neðan má sjá þgf. - brottfallið ( Friðrik Magnússon 1984 : 42 ) , regluna sem fellir brott i-endingu í þágufalli .  Mynd 2 þgf. - brottfallið  

### essay_id = rit019_2
Reglan segir að þágufallsendingin -i í sterkum karlkynsorðum verði að falla brott ef stofn þeirra endar á sérhljóði , -j eða einföldu samhljóði .  Auk þessarar reglu setur Friðrik ( 1984 : 38 ) einnig reglu um j / v-brottfall , eins og sést hér fyrir neðan .  Reglan í mynd 3 fellir brott -j - og -v - í orðum eins og #bekkj - ur # , #drengj - ur # í enda orðs , eða ef beygingarendingin hefst á samhljóði .  Þannig að orð eins og bekkur verður fyrst fyrir hljóðbeygingarreglum í mynd 2 : þgf. - brottfallið , og síðan hljóðkerfisreglum í mynd 3 : j / v-brottfallsreglu , eftir beygingarreglunni sem bætir i-endingu við í sterkum karlkynsorðum .  Ferlið gæti því litið út svona .  Friðrik notar þetta ferli í gegnum grein sína til að útskýra af hverju sum orð enda á -i og sum orð eru endingarlaus .  3.3 Flokkun hjá Friðriki Magnússyni ( 1984 )  Eins og áður segir beinir Friðrik sjónum sínum einungis að endingu sterkra karlkynsorða í þágufalli eintölu í grein sinni .  Hann notar dæmin sem Valtýr gefur í flokkun sinni og skiptir þeim í þrjá flokka eftir því hvort stofn orðs endar á sérhljóði , samhljóðaklasa eða á einföldu samhljóði .  Hér fyrir neðan má sjá flokkun Friðriks ( 1984 : 37 ) .  Taflan sýnir að ef stofn endar á sérhljóði þá endar orðið alltaf ( 100% ) á -ø ( endingarleysi ) ; í öðrum flokki þar sem stofn orðs endar á samhljóðaklasa virðast vera meiri líkur á því að orð endi á -i ( 65.3% ) ; í orðum þar sem stofninn endar á einföldu samhljóði virðast jafnmörg orð enda á -i ( 198 ) og vera endingarlaus ( 192 ) .  3.3.1 Stofn endar á sérhljóði  Sterk karlkynsorð þar sem stofninn endar á sérhljóði eru alltaf endingarlaus í þágufalli eintölu .  Þessi regla gildir 100% , vegna þess að íslenska og allmörg tungumál virðast forðast að hafa tvö sérhljóð hlið við hlið , sérstaklega í áhersluleysi , því þá þurfum við að fella annað þeirra brott .  Sem dæmi má nefna orð eins og lækni-r og mó-r , og hér fyrir neðan má sjá virkni beygingarreglunnar ( 1 ) og brottfalls sérhljóða í dæmunum tveim :  Í báðum tilvikum fellur -i - ið brott , þótt í orðum eins og læknir þar sem stofn endar á sérhljóðinu -i sé erfitt að segja til um hvort -i - ið falli brott , beygingarendingin -i eða stofnendingin -i .  3.3.2 Stofn endar á samhljóðaklasa  Það eru 202 sterk karlkynsorð hvers stofn endar á samhljóðaklasa , og 64 þeirra eru alltaf eða oftast endingarlaus , miðað við hin 132 orðin sem enda alltaf á -i og þau sex sem ýmist enda á -i eða -ø .  Merkilegt er að þau 64 orð sem eru alltaf eða oftast endingarlaus hafa öll -j - í stofni , t.d. bekkur og drengur .  Enn fremur hafa þau annaðhvort -k - eða -g - í stofnendingu .  Hjá Friðriki er gert ráð fyrir því að hljóðbeygingarreglan þgf. - brottfallið virki fyrst og felli brott -i - ið í þágufalli , svo virki hljóðkerfisreglan j / v-brottfallsregla sem fellir brott -j - í enda orða , eins og ferli ( 6 ) sýnir .  Hér er regluröðun mikilvæg fyrir ferlið , þ.e. hljóðbeygingarreglur virka á undan hljóðkerfisreglum , annars verður beygingarendingin ¬ - i ekki felld brott .  Þó er áhugavert hvernig j / v-brottfallsreglunni er lýst pínu öðruvísi hjá Friðriki en hjá Guðrúnu Kvaran ( 2005 : 221 ) í Íslenskri tungu II .  Hjá Guðrúnu fellur -j - / - v - brott í enda orðs eða ef beygingarending hefst á samhljóði eða -i - .  Þó breytir það engu í ferli ( 6 ) sem áður hefur nefnt , vegna þess að -i - fellur brott áður en j / v-brottfallsreglan virkar .  Samt má velta því fyrir sér hvort það breyti einhverju undir öðrum kringumstæðum , t.d. ef við gerum ráð fyrir tveim myndbrigðum í staðinn fyrir tvær virkar reglur sem bæta -i við og fella það brott .  Um þetta verður rætt í næsta kafla , 4.2 .  Önnur orð í þessum flokki enda langflest á -i í þágufalli , t.d. flokkur-flokki .  Undantekningar frá reglunni eru 19 , samkvæmt Friðriki .  Þær eru orð sem hafa ekki -j - í stofni en missa samt -i - í þágufalli , t.d. kippur , stúdent og nálgur .  Hann segir að þessi orð yrði að merkja sérstaklega í orðasafninu .  3.3.3 Stofn endar á einföldu samhljóði  Alls 416 orð í dæmunum hjá Valtý enda á einföldu samhljóði , næstum helmingur þeirra enda á -i og hin eru endingarlaus , auk 26 sem fá ýmist -i eða -ø .  Orð í þessum flokki eru af ýmsum gerðum , t.d. einkvæð orð eins og haus og staður , i-hljóðvarpsorð eins og flötur , brottfallsorð ( endingarlaus orð eins og akur og orð eins og himinn ) , -að - / - uð - viðskeytisorð o.fl.  Fyrir orð í þessum flokki segir Friðrik að einfaldast væri að láta þgf. - brottfallið virka á öll þau orð sem enda á einföldu samhljóði í stofni og gera svo grein fyrir þeim orðum sem fá i-endingu í yfirborðmynd .  Þetta virðist vera flóknara ferli en ferli ( 6 ) sem lýst hefur verið í undirkafla 3.2 ( bls. 12 ) .  Það er að segja að beygingarreglan sem bætir i-endingu við þágufallið virkar fyrst , síðan þgf. - brottfallið sem fellir brott i-endingu í öllum þeim orðum þar sem stofninn endar á einföldu samhljóði , því næst bætist i-ending aftur við í sumum orð þar sem hljóðumhverfi er fyrir hendi .  Ég ímynda mér að ferli þetta ætti að líta út svona .  Þetta ferli sem ég bjó til er reyndar öðruvísi en hjá Friðriki .  Hér má sjá ferli Friðriks .  Friðrik færði rök fyrir brottfalli i-endingar í bikar en ekki í hamar því að í hamar endar stofninn ekki lengur á einföldu samhljóði eftir brottfall sérhljóðs heldur á samhljóðaklasa , þar sem þgf. - brottfallið virkar ekki þar .  Gallinn við þetta ferli , að mínu mati , er sá að gert er ráð fyrir að hljóðkerfisreglur eigi að virka á eftir hljóðbeygingarreglum , þ.e. ( 9 ) b ætti að virka á eftir ( 9 ) c , en ekki á undan .  Auk þess gerir hann ekki grein fyrir því af hverju brottfall sérhljóða verkar á hamar en ekki á bikar , því þau hafa sömu stofngerð , þ.e. tvíkvæð endingarlaus karlkynsorð .  Í mínu ferli í ( 9 ) virkar hljóðbeygingarreglan ( 8 ) b á undan hljóðkerfisreglu ( 8 ) c og d , samt er líka erfitt að færa rök fyrir því hvaða hljóðkerfisregla bætir við i-endingu og af hverju hún bætir við endingu í himinn en ekki í bikar .  Um þetta verður rætt frekar í kafla 4 .  

### essay_id = rit019_3
Hér á undan var fjallað um umfjöllun og flokkun Friðriks Magnússonar á þágufallsendingu sterkra karlkynsorða .  Hann gerði grein fyrir þeim 671 dæmum sterkra karlkynsorða sem Valtýr Guðmundsson gaf í sinni og flokkaði þau í þrjá meginflokka eftir stofngerð þeirra , þ.e. hvort stofn endar á sérhljóði , á samhljóðaklasa eða á einföldu samhljóði .  Hann segir tvær reglur koma helst til greina um hvort sterkt karlkynsorð endi á -i í þágufalli eða sé endingarlaust .  Þær eru : 1 ) beygingarreglan ( 1 ) sem bætir i-endingu við í öllum sterkum karlkynsorðum ; 2 ) þgf. - brottfallsreglan ( mynd 2 í undirkafla 3.2 ) sem fellir brott i-endingu í orðum þar sem stofn endar á sérhljóði , með -j - í stofni eða þar sem stofn endar á einföldu samhljóði .  eru margar undantekningar frá þessum reglum , eins og Friðrik segir sjálfur , þegar stofn endar á einföldu samhljóði .  Margir þættir gætu valdið því að þgf. - brottfallsreglan virki ekki , t.d. í orðum með sérhljóðabrottfalli eins og himinn og hamar , í i-hljóðvarpsorðum , orðum með -að - / - uð - viðskeyti o.fl.  Hér fyrir neðan má sjá fjölda dæma þar sem orð missa ekki þgf. - endinguna þrátt fyrir að stofn þeirra endi á einföldu samhljóði ( Friðrik Magnússon 1984 : 42 ) .  4. { - i } eða { - Ø }  Í þessum kafla verður athugað hvort hægt sé gera ráð fyrir tveim myndbrigðum í þágufallsendingu sterkra karlkynsorða , { - i } annars vegar og { - ø } hins vegar .  Þó verður ekki fjallað um öll þau dæmi sem Valtýr og Friðrik gerðu grein fyrir hér , heldur verður fyrst fjallað stuttlega um þau orð þar sem stofninn endar á sérhljóði og samhljóðaklasa ; síðan verða borin saman orðapör sem hafa sömu stofngerð en ólíka endingu í þágufalli eintölu og ástæður þess athugaðar .  Hugmyndin er sú að ef við gerum ráð fyrir tveim myndbrigðum , { - i } og { - ø } , sem þágufallsendingu sterkra karlkynsorða , verður aðeins ein orðmynd með réttu myndbrigði samþykkt af málkerfinu ( hljóðkerfi , beygingarkerfi eða hljóðbeygingarkerfi ) og öðrum verður hafnað af málkerfinu .  Sem dæmi má nefna sterk karlkynsorð þar sem stofn endar á sérhljóði , t.d. lækni-r .  Almenn hljóðkerfisregla í íslensku leyfir ekki tvö hliðstæð sérhljóð í áhersluleysi .  Alþjóðahamlan NoHiatus táknar einmitt þetta fyrirbæri .  Eins og sést í töflu 5 brýtur mynd a . / lækni-ø / ekki gegn hljóðkerfisreglunni NoHiatus en mynd b . / lækni-i / brýtur gegn henni og verður því hafnað af málkerfinu .  „ Sigurvegarinn " verður þá / lækni / .  4.2 Stofn endar á sérhljóði og samhljóðaklasa  Eins og ( 11 ) sýnir í innganginum ( 4.1 ) er frekar eðlilegt að nota hömlur frá hljóðkerfinu til að greina myndbrigði í orðum þar sem stofn endar á sérhljóði .  En þegar stofn orðs endar á samhljóðaklasa er ekki alltaf einfalt að fá rétta yfirborðsmynd frá hljóðkerfishömlum .  Eins og áður hefur verið nefnt virðist það frekar öruggt að segja að ef -j - er í stofni þá endar þágufall eintölu aldrei á -i .  Samkvæmt þessu getum við sett fram slíka hömlu svona : ( 12 ) * j : ef -j - er í stofni orða þar sem stofn endar á samhljóðaklasa , þá endar það orð aldrei á -i í þágufalli eintölu .  Annars fá þau i-endingu .  Auk þess virðist vera einhver tilhneiging í íslensku til þess að forðast hljóðavíxl í beygingarmyndum , þótt tilhneiging þessi sé ekki mjög sterk , vegna þess að í íslensku eru til margar hljóðbreytingar , t.d. u / i-hljóðvarp , brottfall o.fl.  Sem dæmi má nefna að fólk virðist beygja nafnorðin sannleikur og mannshugur í aukafalli veikt , eins og þau séu veik karlkynsorð , þótt veik form beggja orða séu til , þ.e. sannleiki og mannshugi .  Ef við lítum á hljóð sem koma fyrir í veika forminu , þá kemur í ljós að þar eru framgómmæltu hljóðin [ c ] og [ j ] en ekki uppgómmæltu hljóðin [ k ] og [ ɣ ] sem eru í öllum beygingarmyndum í eintölunni .  Þannig að með því að nota sterku myndirnar sannleikur og mannshugur er hægt að forðast hljóðavíxl í stofnum þeirra .  Látum * víxl tákna hömlu sem bannar hljóðavíxl í stofni .  Nú athugum við hvernig þessar hömlur standast í greiningu orðanna bekkur og flokkur sem bæði enda í stofni á samhljóðaklasa .  Ef hömlur eru settar fram rétt , þá erum við með réttar yfirborðsmyndir , bekk og flokki .  Þó getur þessi framsetning ekki útskýrt orð eins og kippur og stúdent , þar sem stofn þeirra endar á samhljóðaklasa og þau hafa ekki -j - í stofni en eru samt endingarlaus í þágufalli .  Þessi orð eru líka undantekningar hjá Friðriki .  Hann segir að þessi orð eigi að merkja sérstaklega í orðasafninu .  Hér er greining á kippur .  4.3 Stofn endar á einföldu sérhljóði  Það er oft mjög erfitt að segja fyrir víst um þágufallsendingu sterkra karlkynsorða út frá hljóðfræðilegum aðstæðum þegar stofn þeirra endar á einföldu samhljóði .  Stundum tengist beygingarendingin orðhlutagerð , eins og t.d. –að - / - uð - viðskeyti , og stundum hljóðbreytingum , t.d. i-hljóðvarp eða brottfall sérhljóða .  Einkvæð orð eins og steinn og bíll hafa mjög svipaða stofngerð , samt fær steinn i-endingu í þágufalli en bíll er endingarlaust .  Sama er að segja um tvíkvæði eins og himinn og kórall , og endingarlaus tvíkvæð orð eins og akur og bikar .  Hjá Friðriki er aðeins gerð grein fyrir því um orð eins og himinn og akur að ef það er brottfall í áhersluleysi þá endar orðið á -i í þágufalli .  Samt útskýrir hann ekki ástæðurnar fyrir því að orð eins og akur og bikar sem hafa sömu stofngerð fá ólíka endingu í þágufalli .  Hér á eftir verður athugað hvernig hægt sé að útskýra muninn .  4.3.1 Einkvæð orð eins og steinn og bíll  Hjá Guðrúnu Kvaran ( 2005 : 225 ) eru skráð allmörg orð sem beygjast eins og stóll , þar á meðal steinn og bíll .  Hjá henni er líka skráð hvaða orð enda á -i og hvaða orð enda á -ø í þágufalli eintölu .  Hér má sjá lista af þeim orðum .  

### essay_id = rit019_4
Ef við lítum á þessar tvær raðir virðist vera til einhver regla , t.d. orð sem fá ekki i-endingu eru flest með -íll ; orð sem enda á -i eru yfirleitt með -ónn eða -einn .  Þetta getur varla verið regla en þetta segir eitthvað að þessi orð séu ekki algerlega óregluleg í þágufallsendingu .  Auk þess er ónn karlkynsorð sem endar á -i í þágufalli eintölu .  Í nafnorðalista hjá BÍN er reyndar að finna mörg orð sem enda á -ónn , t.d. -pónn , -fónn , -prjónn , -þjónn o.fl.  Öll þessi orð eru karlkynsorð og enda á -i í þágufalli eintölu .  Sama er að segja um orð sem enda á -einn , öll karlkynsorð sem enda á -i í þgf. et.  Sama gildir um orð sem enda á -íll nema þau eru öll endingarlaus í þgf. et.  Samkvæmt þessu getum við sett up greiningu líkt og formgerð í Contextual Allomorphy ( Eulália Bonet , Daniel Harbour . 2012 ) .  4.3.2 Endingarlaus tvíkvæð orð eins og akur og bikar  Endingarlaus tvíkvæð orð eins og akur og bikar fá ólíka endingu í þágufalli , þótt þau hafi sömu stofngerð .  Eitt helsta einkenni orða sem verða ekki fyrir brottfalli áherslulausra sérhljóða , eins og bikar , kopar og pipar , er það að þau eru öll tökuorð .  Stofn þeirra samsvarar mjög oft þeim myndum sem eru í þeim málum sem þau eru tekin úr .  Stundum aðlagast þau málkerfi nýs máls en stundum ekki .  Tökuorð eins og bikar fá algengustu beygingarendinguna , þ.e. -s ( ef. et. ) og -ar ( nf. ft. ) , samt aðlagast þau ekki brottfallsreglu í íslenska hljóðkerfinu og eru öll endingarlaus í þgf. et. , nema eitt orð sem sker sig sérstaklega úr , biskup .  Það er tökuorð og er endingarlaust tvíkvætt , verður ekki fyrir brottfalli sérhljóða , rétt eins og bikar , og samt fær það i-endingu í þágufalli .  Þannig að þetta orð þarf að merkja sérstaklega í orðasafninu .  Orð sem beygjast eins og akur hafa yfirleitt tvenns konar stofngerðir , samkvæmt Guðrúnu Kvaran ( 2005 : 226 ) .  ( 21 ) a . orð sem enda á –ar : hamar , humar og jaðar  b . orð sem enda á –ur : aldur , bakstur , fjötur , galdur , hlátur , mokstur , plástur , sigur og sykur . Þrátt fyrir að öll orð sem beygjast eins og bikar séu tökuorð eru sum orð sem beygjast eins og akur líka tökuorð , t.d. er plástur tökuorð úr miðlágþýsku eða fornensku , samkvæmt Íslenskri orðsifjabók ( sjá malid.is ) .  Mörg orð úr þessum hópi eru mynduð með -sk - af sögnum , t.d. bakstur af so. baka , akstur af aka , mokstur af moka o.s.frv. . Þessi sagnorð , aka , baka og moka , virðast öll vera aðgerðar- eða athafnarsagnir .  Af nafnorðinu plástur er leitt sagnorðið plástra .  Þannig að þar virðast vera til tengsl á milli þess hvernig orð beygjast og hver uppruni þeirra er , t.d. hvort það er tökuorð eða orð myndað af sögnum sem tákna aðgerð eða athöfn .  Í þessum kafla var fjallað um hvort og þá hvernig hægt sé að gera ráð fyrir tveim myndbrigðum í þágufalli eintölu sterkra karlkynsorða .  Í hefðbundinni áætlun er gert ráð fyrir því að i-ending í þágufalli sé sjálfgefin og hljóðkerfisreglur og / eða hljóðbeygingarreglur felli síðan brott i-endingu í sumum orðum .  Vegna þess að stundum virðist að orð sem hafa alveg sömu stofngerð fái ólíka endingu í þágufalli , einnig virðist að það séu jafnmörg orð sem enda á -i og orð sem eru endingarlaus í þágufalli , sérstaklega ef stofn þeirra endar á einföldu samhljóði .  Í orðum sem beygjast eins og stóll virðist í grófum dráttum vera alger tilviljun hvaða orð fá i-endingu og hver eru endingarlaus .  Samt er enn reglu að finna .  Orð sem enda á -ónn og -einn , eins og tónn og steinn , fá alltaf i-endingu og orð sem enda á -íll virðast alltaf vera endingarlaus .  Í orðum eins og akur og bikar gefur ekkert í hljóðumhverfi til kynna að eitt þeirra verði fyrir brottfalli og endi á -i en hitt verði ekki fyrir brottfalli og sé endingarlaust .  Þetta getum við ekki útskýrt nema með óhljóðfræðilegum ástæðum , þ.e. orð eins og bikar eru tökuorð og aðlagast ekki algerlega málkerfinu ; og orð eins og akur hafa –r - í stofni frá upphafi og áherslulausu –u - hljóði var skotið inn seinna í málsögunni .  Þetta má hugsa þannig að –u - í akur sé minna háð stofni sínum en –a - í bikar .  Í þessari ritgerð var fyrst fjallað um flokkun sterkra karlkynsorða og hvernig flokkunin gefur til kynna þágufallsendingu þeirra í eintölu .  Meðal annars var fjallað um flokkun Valtýs Guðmundssonar ( sjá Guðrún Kvaran 2005 ; Friðrik Magnússon 1984 ) þar sem hann flokkar sterk karlkynsorð fyrst eftir kenniföllum þeirra , þ.e. ef. et. og nf. ft. , og aðgreinir síðan þau orð í hverjum flokki sem enda á -i í þágufalli frá þeim sem eru endingarlaus eða ýmist enda á -i eða eru endingarlaus .  Síðan var umfjöllun Friðriks Magnússonar ( 1984 ) athuguð .  Hann fjallar sérstaklega um þágufallsendingu sterkra karlkynsorða og gerði sér eigin flokkun eftir stofngerð karlkynsorða og endingu þeirra í þgf. et.  Flokkun hans var byggð á þeim orðum sem Valtýr gefur í flokkun sinni , þau eru alls 671 .  Það eru þrír flokkar í flokkun Friðriks , orð þar sem stofninn endar á sérhljóði , á samhljóðaklasa og á einföldu samhljóði .  Hann taldi tvær reglur skipta mestu máli við að ákveða hvaða orð enda á -i og hver eru endingarlaus . Þær eru 1 ) beygingarreglan ( 1 ) ( sjá kafla 1 , bls. 3 ) sem bætir i-endingu við í öllum sterkum karlkynsorðum ; og 2 ) þgf. - brottfallsreglan ( sjá kafla 3.2 , bls. 11 ) sem fellir brott i-endingu í sumum orðum þar sem stofninn endar á sérhljóði , orðin hafa stofnlægt –j - eða stofn sem endar á einföldu samhljóði .  Þó eru margar undantekningar frá þessum reglum hans , sérstaklega í orðum þar sem stofninn endar á einföldu samhljóði .  Í kafla 4 var fjallað um það hvort hægt sé gera ráð fyrir tveim myndbrigðum í þágufallsendingu sterkra karlkynsorða , í staðinn fyrir tvær reglur sem bæta i-endingu við fyrst og fella það síðan brott , eins og gert var hjá Friðriki .  Helstu niðurstöður eru :  ( 22 ) a . Hægt er að nota hugmynd bestunarkenningar um hljóðkerfislegar hömlur til að útskýra valið á milli myndbrigðanna { - i } og { - ø } í orðum þar sem stofninn endar á sérhljóði eða samhljóðaklasa , eins og lækni-r , bekk-ur ; þó eru undantekningar , t.d. kipp-ur og stúdent , rétt eins og hjá Friðriki .  b . Í orðum þar sem stofninn endar á einföldu samhljóði er ekki alltaf hægt að nota hljóðkerfislegar aðstæður til að útskýra valið á milli myndbrigðanna .  Stundum er það orðhlutagerð , t.d. orð sem enda á -ónn , -einn og -sk - orð sem enda alltaf á –i ; orð sem enda á -íll og tökuorð eins og bikar sem enda aldrei á –i .  

### essay_id = rit020_0
Kynjasamræmi hjá fimm ára tvítyngdum strák sem hefur íslensku og kínversku að móðurmáli í samanburði við jafnaldra íslenska stelpu  Íslenska og kínverska eru gjörólík tungumál að mörgu leyti , sérstaklega þegar kemur að beygingarkerfinu sem er kjarni íslenskunnar og getur gefið vísbendingar um t.d. samband frumlags og andlags , tíð , persónu o.fl. , en í kínversku er beygingin ekki til .  Þetta leiðir til þess að í kínversku er ekki til málfræðilegt kyn , þótt þriðju persónu fornöfn séu til í öllum raunkynjum ( um hugtakið raunkyn má sjá Guðrúnu Kvaran , 2005 : 14 ) .  Þannig er ekki um kynjasamræmi að ræða á milli nafnorða og ákvæðisorða þeirra í kínversku ; í íslensku sambeygjast ákvæðisorð nafnorðum sem þau standa fyrir í kyni , tölu og falli .  Rannsóknir benda til þess að börn geti náð fullu valdi á tungumáli ef máltakan fer fram fyrir fimm , sex ára aldur og þau fá nægt ílag .  En spurningin felst í því að þegar börn tileinka sér tvö eða fleiri tungumál samtímis , getur þá máltakan þróast jafnt og verið óháð tungumáli ?  Eða getur meirihlutamál haft áhrif á minnihlutamál eða öfugt , sérstaklega þegar þau eru mjög ólík eins og íslenska og kínverska ?  Helstu einkenni nafnorða í íslensku eru : 1 ) beygjast í kyni , tölu og föllum ; 2 ) geta bætt við sig viðskeyttum greini ; 3 ) taka ákvæðisorð sem sambeygjast þeim í kyni , tölu og falli .  Ákvæðisorð geta verið lýsingarorð , töluorð og fornöfn , t.d. hann gaf Jóni bláan penna ; hér er bláan ákvæðisorð með penna og stendur því í karlkyni , eintölu og þolfalli eins og nafnorðið .  Gert er ráð fyrir því að ef eitt tungumál getur haft áhrif á annað hjá tvítyngdum , t.d. kínverska á íslensku , þá getur verið erfitt fyrir þá að tileinka sér málfræðilegt kyn í íslensku , sérstaklega á máltökuskeiði .  Birtingarmynd þess getur verið að börn noti lýsingarorð í t.d. karlkyni fyrir kvenkyns- eða hvorugkynsorð , noti persónufornöfn eða ábendingarfornöfn í raunkyni í stað málfræðilegs kyns , t.d. það í staðinn fyrir hún til að vísa til kvenkynsorðsins klukka , o.s.frv.  Samt sem áður getur frávik af þessu tagi verið algengt hjá öðrum íslenskum börnum líka , þannig að það krefst frekari og stærri rannsókna að upplýsa málið .  Þátttakendur eru tvö fimm ára íslensk börn , annað tvítyngt , sem hefur íslensku og kínversku að móðurmáli , og hitt eintyngt , sem hefur íslensku að móðurmáli .  Börn á fjögurra til sex ára aldri hafa yfirleitt tileinkað sér flestar málfræðireglur móðurmálsins ( Sigríður Sigurjónsdóttir , 2000 : 31 ) .  Samkvæmt viðtali við leikskólakennara kemur í ljós að kynið er nú þegar kynnt í leikskóla , með því að nefna þriðju persónu fornöfn við viðeigandi nafnorð , t.d. hann steinn , hún bók , það vatn o.s.frv.  Þannig má búast við að börn á leikskólaaldri hafi , að einhverju leyti , þekkingu á málfræðilegu kyni , og að það tengist ekki alltaf líffræðilegu kyni .  Markmið rannsóknarinnar er fyrst og fremst að kanna hversu vel börn á leikskólaaldri þekkja málfræðilegt kyn nafnorða og kynjasamræmi þeirra , bæði hjá eintyngdum og tvítyngdum börnum , auk þess að skoða hvort niðurstöður gefi til kynna áhrif sem eitt tungumál getur haft á annað hjá tvítyngdum börnum .  Rannsóknin sýnir að lítið kynjasamræmi ( 26% að hlutfalli ) er hjá fimm ára tvítyngdu barni , í samanburði við 59% kynjasamræmi hjá jafnaldra eintyngdri stelpu .  Tvítyngda barnið notar mikið þriðju persónu fornöfn í hvorugkyni en lýsingarorð í karlkyni , sem leiddi til lítils samræmis .  Meira um þetta og mögulegar ástæður þess verður fjallað um í fjórða og fimmta kafla .  Þessari ritgerð er skipt í sex kafla .  Fyrsti kaflinn er inngangur að rannsóknarverkefninu , svo sem markmið og tilgangur .  Í öðrum kafla er fjallað um fræðilegu hugtökin tvítyngi ( e. bilingualism ) og málfræðilegt og líffræðilegt kyn ( e. grammatical and natural gender ) í íslensku og kínversku .  Í þriðja kafla er fjallað um fyrri rannsókn á kynjasamræmi hjá tvítyngdum og niðurstöður hennar .  Í fjórða kafla verður fjallað ítarlega um rannsóknina mína .  Í fimmta kafla er stutt samantekt og umræður .  2 . Tvítyngi og kyn .  Börnum eru áskapaðir hæfileikar til að læra móðurmál sitt / sín og því virðast þau geta lært hvaða tungumál sem eru í umhverfi þeirra .  Rannsóknir benda til þess að strax við fæðingu byrji börn að greina mun á milli málhljóða og annarra hljóða í umhverfinu ; meira að segja skynja þau ekki aðeins málhljóð í móðurmáli sínu heldur öll möguleg málhljóð í umhverfinu fyrir sex mánaða aldur ( Fromkin , Victoria ; Rodman , Robert ; Hyams , Nina 2014 ; Sigríður Sigurjónsdóttir , 2002 ) .  Þess vegna má búast við að hvert heilbrigt barn geti lært hvaða tungumál sem er talað í umhverfi þess , óháð þjóðerni barnsins eða tungumálum foreldra þess .  Auk þess ganga börn víða um heim gegnum svipuð stig í máltökunni , óháð því hvaða tungumál þau tileinka sér eða menningarbakgrunni þeirra ( Fromkin , Victoria ; Rodman , Robert ; Hyams , Nina 2014 ) .  Þetta bendir til þess að máltaka íslenskra barna sé sambærileg við máltöku kínverskra barna eða barna víða um heim annars vegar , og máltaka eintyngdra barna sé sambærileg við máltöku tvítyngdra eða fleirtyngdra barna hins vegar .  Í þessum kafla er fjallað um fræðilegu hugtökin tvítyngi ( e. bilingualism ) og kyn , þ.e. málfræðilegt og líffræðilegt kyn ( e. grammatical and natural gender ) í tungumálunum tveimur .  2.2 Hvað er tvítyngi ?  Í grófum dráttum virðist tvítyngi vera fólk sem talar tvö tungumál en í rauninni er miklu flóknara að skilgreina tvítyngi .  Meginástæðan fyrir því er að erfitt er að setja nákvæman staðal sem getur sundurgreint tvítyngi frá fólki sem getur notað tvö tungumál , þótt það kunni mun minna í einu tungumáli en öðru .  Auk þess lærir tvítyngt fólk tungumálin á mismunandi aldri : Sumir læra tungumálin tvö samtímis við fæðingu eða hvort á eftir öðru , sumir innan markaldurs en aðrir eftir kynþroska .  Þess vegna eru fræðimenn ósammála um skilgreiningu á hugtakinu .  

### essay_id = rit020_1
Sumir fræðimenn nota heitið tvítyngi eingöngu um þá sem alast upp við tvö tungumál ; sama hvort tungumálin tvö séu lærð samtímis eða hvort eftir öðru , sem kallast viðbótarmál ( sjá Elín Þöll Þórðardóttir 2007 : 102 , 108 ) .  Þetta getur átt við börn hverra foreldrar eru af mismunandi þjóðernum ; þá eru þau í tveggja tungumála umhverfi frá fæðingu og læra þau samtímis og bæði tungumál eru talin móðurmál ; börn nýrra innflytjenda læra oft tvö tungumál hvort á eftir öðru , vegna þess að annað tungumálið er ríkjandi í nýja samfélaginu og kallast meirihlutamál .  Móðurmál er tungumál foreldranna og er oft aðeins notað heima við og nýja tungumálið notað annars staðar .  Varðandi víðari skilning á hugtakinu er hér vitnað við hæfi í Elínu ( 2007 : 102 ; tilvitnun hennar í Grosjean 1992 ) sem segir : ( 1 ) … um alla þá sem notast við tvö mál að einhverju leyti í daglegu lífi eða búa jafnvel yfir kunnáttu á tveimur málum þótt þeir noti annað mál e.t.v. afar sjaldan .  Hér segir að hugtakið tvítyngi eigi ekki eingöngu við um þá sem hafa lært tungumálin tvö frá unga aldri heldur einnig um fullorðna þar sem annað tungumál er lært eftir kynþroska , meðan þau nota tvö tungumál .  Hér í rannsókninni eru tvítyngdir mest skoðaðir sem lært hafa tungumálin tvö frá unga aldri .  Samkvæmt Elínu ( 2007 : 102 ) lýtur máltaka á tveimur málum í grundvallaratriðum sömu lögmálum og máltaka á einu máli , þó er hún ekki alveg eins .  Meginmunurinn felst í því að eintyngd börn læra mun hraðar en tvítyngd börn í málfræðiatriðum , ef við skoðum hvort málið fyrir sig ; auk þess felst munurinn í því að tungumálin tvö virðast ekki alveg aðskilin , þótt börn sem læra tvö mál samhliða frá unga aldri séu betri í að aðskilja tungumálin tvö ( Elín Þöll Þórðardóttir 2007 : 105 ) .  Meginástæður fyrir minni hraða hjá tvítyngdum börnum , samkvæmt Elínu ( 2007 : 106 ) , eru tvær : 1 ) þessi börn deila tíma sínum á milli tungumálanna tveggja , þannig að hvort málið um sig fær minni tíma en hjá eintyngdum börnum ; 2 ) rannsóknir á málfærni tvítyngdra barna mæla oft á öðru tungumálinu einu sér sem leggur eingöngu mat á hluta af heildarmálkunnáttu barnanna .  Rannsóknir á orðaforða benda til þess að samanlagður orðaforði tvítyngdra barna á málunum tveimur sé meiri en orðaforði jafnaldra eintyngdra barna ( Elín Þöll Þórðardóttir 2007 : 106 ) .  Rannsóknir ( Helen Grech , Barbara Dodd 2007 : 90 ) benda einnig til þess að málblöndun og málvíxl virðast vera eðlilegir þættir í máli tvítyngdra og hafi ekki neikvæð áhrif á máltöku tvítyngdra barna .  2.3 Hvað er kyn ?  Hvað er kyn eiginlega ?  Hvers konar verur eru með kyn og hvers konar kynlausar ?  Ætti kyn ekki eingöngu að eiga við um lifandi verur sem hafa líffræðilegt kyn , t.d. hundur sem er kvenkyns eða rithöfundur sem er kona ?  Vel mætti maður velta fyrir sér spurningum eins og þessum þegar við hugsum um kynið .  Spurningarnar hér fyrir ofan eru reyndar um raunkyn eða líffræðilegt kyn , þ.e. kyn er aðeins notað um lifandi verur sem hægt er að telja líffræðilegt kyn þeirra .  En kynið er einnig einkenni nafnorða í fjölmörgum tungumálum , þar sem nafnorð eru flokkuð eftir kyni þannig að þau fylgja sömu beygingarreglum og ákvæðisorð sem sambeygjast þeim t.d. í kyni , tölu og falli , eins og í íslensku .  Hér er um málfræðilegt kyn að ræða og málfræðilegt kyn er ekki alltaf það sama og líffræðilegt kyn , þó er það ekki alveg óháð því .  Sem dæmi má nefna að nafnorðið bangsi í íslensku er karlkynsorð málfræðilega og karlkyns hann er notað til að vísa til þess ; samt sem áður ef við lítum á myndirnar hér fyrir neðan fáum við öðruvísi svar : mynd 1 gæti verið karlkynsbangsi og því vísað til bangsans með hann en mynd 2 gæti verið kvenkynsbangsi og því vísað til bangsans með hún ; á mynd 3 er reyndar óljóst hvors kynsins bangsinn gæti tilheyrt .  Þess vegna er málfræðilegt kyn frekar abstrakt hugmynd og það gæti verið erfitt fyrir börn að skilja og tileinka sér málfræðilegt kyn nafnorða .  Reglur sem úthluta kyni í nafnorðum og ákveða tegundir kynja og ákvæðisorð þeirra eru fjölbreyttar og mismunandi eftir tungumálum .  Í tungumálum eins og kínversku og ensku er ekki til málfræðilegt kyn , sum nafnorð fá kynið eftir líffræðilegum einkennum þeirra og önnur nafnorð eru kynlaus .  Í tungumálum sem eru með málfræðilegt kyn er kyni nafnorða úthlutað af mismunandi aðstæðum og tegundum .  Sum tungumál eru með tvö kyn : karlkyn og kvenkyn eins og í frönsku , samkyn og hvorugkyn eins og í dönsku , eða kyn sem greinir lifandi verur frá dauðum hlutum eða manneskju frá öðrum verum ; sum tungumál eru með þrjú kyn : karlkyn , kvenkyn og hvorugkyn eins og í íslensku ; enn önnur tungumál eru með fleiri en þrjú kyn .  2.3.1 Kynið í íslensku .  Samkvæmt Guðrúnu Kvaran ( 2005 ) er til bæði málfræðilegt kyn og raunkyn í íslensku .  Málfræðilegt kyn er helsta einkenni þriggja orðflokka : nafnorða , lýsingarorða og fornafna , sem sjá má í töflu 1 hér fyrir neðan .  Kynið í nafnorðum og þriðju persónu fornöfnum ( hann , hún , það og fleirtölumyndir þeirra ) er orðasafnsþáttur ( Guðrún Kvaran 2005 : 201 ) , þ.e. þau eru með fast kyn ; í fyrstu og annarrar persónu fornöfnunum ( ég og þú ) er kynið grunnþáttur , þ.e. þau laga sig merkingarlega að orðinu sem þau standa með , eins og sést í dæmi hér fyrir ofan , þar sem ég getur verið karlmaður eða kona og lýsingarorðið getur því verið í karlkyni eða kvenkyni ; í lýsingarorðum og öðrum fornöfnum er kynið aðlögunarþáttur , þ.e. þau laga sig að kynjum nafnorða sem þau standa með í setningum .  Þessi aðlögun kallast kynjasamræmi , þ.e. ákvæðisorð þurfa að laga kyn sitt að nafnorðum sem þau standa með .  Ákvæðisorð nafnorða geta verið lýsingarorð , töluorð og fornöfn , t.d. hann gaf Jóni bláan penna , hér er bláan ákvæðisorð með penna og stendur því í karlkyni , eintölu og þolfalli eins og nafnorðið .  Úthlutun kynja nafnorða í íslensku er yfirleitt eftir formlegum þáttum , svo sem stofngerð og endingu , þótt til séu orð sem eru flokkuð í kyni merkingarlega og formlega , t.d. er strákur karlkynsorð sem endar á -ur og stelpa kvenkynsorð sem endar á -a , o.s.frv.  Þess vegna er frekar litið á kynið í íslensku sem beygingarlegt atriði heldur en merkingarlegt og er því oft fyrirsjáanlegt út frá stofngerð eða endingu orðs , eins og sést í töflu 2 hér fyrir neðan .  Hér má nefna að nafnorð sem fá -i # endingu eru langflest veik karlkynsorð , þótt til séu kvenkyns- og hvorugkynsorð sem enda á -i , en -i - ið er ekki sama eðlis hjá þeim : Í karlkynsorðum er -i - ið beygingarending en í kvenkyns- og hvorugkynsorðum er -i - ið hluti stofns og orðin því endingarlaus .  Sömuleiðis ef nafnorð er með -ing endingu er það langoftast kvenkynsorð .  Samt sem áður eru margar undantekningar á þessari reglu , sem dæmi má nefna að bæði kvenkyns- og hvorugkynsorð geta haft -a sem beygingarendingu , t.d. saga ( kvk. ) og hjarta ( hvk. ) ; auk þess er oft ekki hægt að greina þau út frá merkingu þeirra .  2.3.2 Kynið í kínversku .  

### essay_id = rit020_2
Kínverska er beygingarlaust tungumál , þ.e. kínversk orð beygjast ekki og þess vegna er ekki til málfræðilegt kyn í kínversku .  Raunkyn í kínversku er þó til í lýsingarorðum og þriðju persónu fornöfnum en samt er kynið alltaf orðasafnsþáttur , hvort sem í þriðju persónu fornöfnum eða í lýsingarorðum , eins og sést í töflu 3 hér fyrir neðan .  Eins og sést í töflunni eru níu lýsingarorð með fast kyn í kínverku og eru þau ekki notuð á sama hátt og lýsingarorð í íslensku .  Lýsingarorðin í fyrstu röð eru þrjú og eru eingöngu notuð um fólk ; lýsingarorðin í annarri röð , 雄 ( xióng ) og 雌 ( cí ) , eru notuð um dýr , gróður og aðrar líffræðilegar verur almennt ; í þriðju röð eru 公 ( gōng ) og 母 ( mǔ ) sem eru eingöngu notuð um dýr og eru frekar óformleg ; í síðustu röðinni eru 阳 ( yáng ) og 阴 ( yīn ) sem eru oft notuð um abstrakt hugtök , eins og t.d. í efnafræði , eðlisfræði o.s.frv.  Þriðju persónu fornöfn eru líka til í öllum kynjum , þótt notkunarsvið þeirra sé einnig öðruvísi en í íslensku .  Persónufornöfnin í fyrstu tveimur dálkunum [ 他 ( tā ) , 她 ( tā ) , 他们 ( tā men ) , 她们 ( tā men ) ] eru eingöngu notuð um fólk og persónufornöfnin í síðasta dálkinum 它 ( tā ) og 它们 ( tā men ) eru notuð um dýr og allar aðrar verur og hluti .  Athyglisvert er að þriðju persónu fornöfn eintölu 他 ( tā ) , 她 ( tā ) og 它 ( tā ) eru borin fram alveg eins : [ tā ] , eins og sést í hljóðrituninni ; sömuleiðis er fleirtala þeirra líka borin fram eins : [ tā men ] .  Giska má á að börn sem kunni enn ekki að lesa megi gera ráð fyrir einni mynd [ tā ] fyrir þriðju persónu fornöfn í eintölu og einni mynd [ tā men ] fyrir fleirtöluna í kínversku .  3. Athugun Mila Schwartz o.fl. á kynjasamræmi rússneskra barna .  Rannsókn Mila Schwartz o.fl. ( 2015 ) snýr einmitt að kynjasamræmi hjá rússneskum eintyngdum og tvítyngdum börnum .  Þátttakendur eru alls 110 börn sem hafa rússnesku að móðurmáli .  Þeim er skipt í tvo hópa : eintyngd börn annars vegar og tvítyngd börn sem búa í öðrum löndum og hafa því eitt annað mál að L 2 hins vegar , svo sem þýsku , hebresku , finnsku og ensku .  Eintyngdum börnum er einnig skipt í tvo aldurshópa : fjögurra til fimm ára aldurshóp , sem er jafnaldra tvítyngdu börnunum , og þriggja til fjögurra ára aldurshóp sem er einu ári yngri .  Tilgangurinn er að kanna hvaða áhrif málfræði í L2 hefur á máltöku á kynjasamræmi í L1 og rannsóknarspurningar eru þessar :  a . Hvað er líkt / ólíkt í kynjasamræmi milli tvítyngdra barna sem hafa mismunandi tungumál sem L2 og jafnaldra eintyngdra barna með rússnesku sem L1 ?  b . Hvaða áhrif hefur málfræði L2 á máltöku kynjasamræmis milli nafnorða og lýsingarorða í rússnesku hjá rússneskum tvítyngdum börnum ?  Til að svara þessum spurningum er nauðsynlegt að formdeildin kyn í L2 sem er til rannsóknar sé af annarri gerð en í L2 , t.d. enska sem er kynjalaus og þýska sem hefur þrjú kyn .  Schwartz og samstarfsmenn hennar telja að með því að bera saman framkvæmdir barna af þessum mismunandi tungumálahópum sé hægt að skoða betur hvort málfræði í L2 hafi áhrif á máltöku í L1 hjá tvítyngdum börnum og einnig að hvaða leyti málfræði í L2 hefur áhrif á L1 .  Auk þess eru bornar saman framkvæmdir tvítyngdra barna og framkvæmdir eintyndra barna sem eru einu ári yngri .  Ástæðan fyrir því er að kanna þarf hvort einhver líking sé í kynjasamræmi hjá báðum hópum sem gæti gefið vísbendingar um hvort munurinn liggi í máltökuhraða frekar en í máltökuskeiði í heild .  L2 sem eru til rannsóknar eru þýska , hebreska , finnska og enska , eins og sjá má hér fyrir neðan .  Samkvæmt kenningu Dressler ( 2007 ) sem flokkar tungumál eftir beygingarkerfi þeirra setti Schwartz fram tilgátu sem segir að L2 muni hafa jákvæð áhrif á máltöku á málfræðiformdeild í L1 ef tungumálin tvö hafa sambærilegar málfræðilegar formdeildir , og neikvæð áhrif hins vegar ef þau eru mjög ólík málfræðilega séð .  Það er að segja að ef L2 hefur málfræðilegt kyn þá er auðveldara fyrir börn að ná tökum á málfræðilegu kyni í L1 ( rússnesku ) , en ef L2 hefur ekki málfræðilegt kyn er erfitt fyrir börn að ná tökum á því í L1 ; auk þess ef L2 sýnir samræmi milli nafnorða og lýsingarorða að einhverju leyti gæti það líka hjálpað börnum að læra kynjasamræmi í L1 .  Eins og sést í töflunni er þýska mjög lík rússnesku þegar kemur að kynjakerfi ; bæði mál hafa þrjú kyn og lýsingarorð sem ákvæðisorð sambeygjast nafnorði í kyni ; hebreska hefur líka málfræðilegt kyn og sýnir samræmi á milli nafnorða og lýsingarorða en hefur aðeins tvö kyn , karlkyn og kvenkyn ; finnska og enska hafa ekki málfræðilegt kyn og sýna því ekkert samræmi milli nafnorða og lýsingarorða , samt sem áður hefur finnska beygingarkerfi og sum orð gera mun á mismunandi raunkynjum .  Samkvæmt þessu er gert ráð fyrir því að börn sem hafa þýsku sem L 2 muni standa sig betur en börn sem hafa finnsku og ensku sem L 2 : þýska ( 4 ) > hebreska ( 3 ) > finnska ( 2 ) > enska ( 1 ) ( Schwartz , o.fl. 2015 : 738 ) .  Rannsókn Schwartz sýnir fyrst og fremst líkindi í kynjasamræmi og einnig frávik hjá tvítyngdum og eintyngdum börnum .  Framkvæmdir tvítyngdra barna eru svipaðri framkvæmdum eintyngdra barna sem eru einu ári yngri en hjá jafnöldrum .  Auk þess styrkja niðurstöður tilgátuna um að ef tungumálin tvö eru svipuð að málfræði og beygingarfræði er auðveldara fyrir börn að ná tökum á málfræði í L1 : Börn sem hafa þýsku og hebresku að L2 standa sig betur en börn sem hafa finnsku og ensku að L2 .  4 . Rannsóknin mín .  Tilgangur rannsóknarinnar minnar er að kanna hversu vel tvítyngd börn sem fæðast á Íslandi og hafa bæði íslensku og kínversku að móðurmáli standa sig í að tileinka sér málfræðilegt kyn og kynjasamræmi í íslenku .  Ástæður eru fyrst og fremst vegna sífelldrar fjölgunar ferðamanna og innflytjenda á Íslandi og væri gott að kanna hvort börn þeirra taki vel á móti nýja tungumálinu ; auk þess eru kínverska og íslenska tvö mjög ólík tungumál og samkvæmt rannsókn Schwartz ( 2015 ) má búast við að það sé frekar erfitt fyrir þau börn sem hafa kínversku að öðru móðurmáli að tileinka sér málfræðiformdeildir í íslensku , þannig að gott er að kanna hvernig tvítyngd börn læra málfræðilegt kyn í íslensku og í hverju munurinn liggur .  Rannsakað er kynjasamræmi á milli nafnorða og ákvæðisorða þeirra hjá fimm ára tvítyngdum strák sem hefur íslensku og kínversku að móðurmáli .  Ákvæðisorð sem prófuð voru eru þriðju persónu fornöfnin hann , hún og það annars vegar og lýsingarorð hins vegar , til þess að skoða fyrst hvort börn þekki kyn nafnorða og síðan samræmi á milli persónufornafna og lýsingarorða , t.d. hann er rauður , þar sem hann ætti að vísa til karlkynsnafnorðs og lýsingarorðið rauður sýnir samræmi í kyni með persónufornafninu hann .  Til samanburðar er einnig skoðað kynjasamræmi hjá jafnaldra íslenskri stelpu sem hefur íslensku að móðurmáli .  Birtingarmynd getur verið að börn noti lýsingarorð í t.d. karlkyni fyrir kvenkyns- eða hvorugkynsorð , noti röng persónufornöfn eða ábendingarfornöfn , t.d. hann í staðinn fyrir hún til að vísa til kvenkynsorðs , o.s.frv.  Samt sem áður getur frávik af þessu tagi verið algengt hjá öðrum íslenskum börnum líka , þannig að það krefst frekari og stærri rannsókna að upplýsa málið .  Í þessum kafla er rannsóknin mín kynnt ítarlega , þátttakendur í 4.2 , aðferð og gögn í 4.3 og niðurstöður verða svo sýndar í 4.4 .  Þátttakendur eru tvö fimm ára íslensk börn , annað eintyngt sem hefur íslensku að móðurmáli og hitt tvítyngt sem hefur íslensku og kínversku að móðurmáli .  

### essay_id = rit020_3
Gert er ráð fyrir því að við fimm ára aldur hafi börn yfirleitt náð valdi á flestum grundvallaratriðum í málfræði móðurmálsins , þótt þau eigi enn eftir að tileinka sér óregluleg atriði þess .  Börn á þessum aldri hafa tileinkað sér töluverðan orðaforða og kunna að lýsa hlutum með algengum lýsingarorðum ; þannig er einnig gert ráð fyrir því að börn á þessum aldri kunni að einhverju leyti kynjasamræmi á milli nafnorða og ákvæðisorða þeirra .  4.2.1 Þátttakandi 1 : Alexander ( 5 ; 2 ) .  Þátttakandi nr. 1 heitir Alexander .  Hann er fimm ára og tveggja mánaða gamall strákur og fæddist hér á Íslandi .  Pabbi hans er 34 ára gamall og er íslenskur .  Hann bjó í Kína í fimm , sex ár og talar íslensku sem er móðurmálið hans , ensku og kínversku .  Mamma Alexanders er 33 ára gömul og er kínversk .  Hún talar kínversku , sem er móðurmálið hennar , og ensku .  Fyrsta móðurmál Alexanders er íslenska og annað móðurmálið er kínverska .  Samkvæmt mömmu hans sagði Alexander fyrstu orðin sín við eins árs aldur , t.d. „ dadd ( datt ) , tómatsósa , grafa “ ; hann byrjaði að tala kínversku fyrir eins og hálfs árs aldur eftir heimferð til Kína þar sem hann lærði nokkur kenninöfn á kínversku og önnur kínversk orð , t.d. „ 妈妈 ( mamma ) , 爸爸 ( pabbi ) , 飞机 ( flugvél ) “ .  Aðspurð svaraði mamma hans að ekki mikið hefði verið lesið fyrir Alexander á meðgöngunni , auk þess var pabbi hans oft í útlöndum áður en Alexander varð eins árs gamall , þannig að Alexander og mamma hans bjuggu hjá afa hans og ömmu .  Samkvæmt pabba Alexander fór Alexander að vera altalandi á íslensku við þriggja ára aldur .  Kunnátta Alexanders í kínversku er frekar takmörkuð og eingöngu við tal , hann kann ekki að lesa eða skrifa á kínversku , vegna þess að kínverskt tungumálaumhverfi hans er takmarkað , þ.e. aðeins heima hjá honum þegar hann talar við mömmu sína og horfir á kínverska sjónvarpsþætti .  Heima hjá Alexander talar pabbi hans íslensku við hann og mamma hans kínversku við hann .  Sömuleiðis talar Alexander kínversku við mömmu sína og íslensku við pabba sinn .  Auk þess talar hann íslensku við sjálfan sig þegar hann er að leika sér og syngur einnig á íslensku .  Alexander er skólagenginn í leikskólanum Sælukoti í þriðja bekk ; þar talar hann íslensku og kennsla fer einnig fram á íslensku .  Aðspurður svaraði kennari Alexanders að kyn nafnorða væri kynnt að sumu leyti í leikskólanum , með því að bæta þriðju persónu fornafni við nafnorð , t.d. hann bíll , hún bók , það tré o.s.frv .  Þannig má búast við að börnum í þriðja bekk sé kunnugt um kyn nafnorða og samræmi þriðju persónu fornafna við þau .  4.2.2 Þátttakandi nr. 2 : Dögg ( 5 ; 5 ) .  Þátttakandi nr. 2 heitir Dögg .  Hún er fimm og hálfs árs gömul , fæddist á Íslandi og hefur íslensku að móðurmáli .  4.3 Aðferð og gögn .  Meginaðferð er fyrst að finna lista af nafnorðum , síðan leggja próf fyrir börnin og skoða framkvæmdir þeirra og vinna úr niðurstöðum .  Nafnorð sem verða til prófs þurfa fyrst og fremst að vera mjög algeng hjá fimm ára börnum .  Auk þess þurfa nafnorðin að vera þannig að hægt sé að finna mynd fyrir þau og myndin getur ekki verið óljós við fyrstu sýn .  Enn fremur er æskilegt ef hægt er að lýsa hlutnum á myndinni með einföldu lýsingarorði sem lýsir litum , t.d. rauður , hvítur , o.s.frv.  Til þess að finna nafnorð sem börn nota mjög oft er gerð Google Forms-könnun .  Könnunin inniheldur 122 nafnorð , þar sem 106 nafnorð eru tekin úr algengustu íslensku nafnorðunum í Íslenskri orðtíðnibók Friðriks ( 1991 ) og bætt við 16 nafnorðum sem mér finnst vera algeng hjá börnum .  Af 106 algengustu íslensku nafnorðum eru 36 karlkynsorð , 35 kvenkynsorð og 35 hvorugkynsorð .  Könnunin er send til 15 leikskóla í Reykjavík og fengin eru fjögur svör , þar af þrjú sem eru marktæk , þ.e. kennarar sem svöruðu könnuninni kenna í þriðja bekk , eða kenna börnum sem eru um fimm ára gömul .  Samkvæmt svörunum eru alls 30 nafnorð valin til prófs , tíu nafnorð í hverju kyni .  Næsta skref er að finna ótvíræðar myndir fyrir þau nafnorð og fara síðan að hitta börn og leggja prófið fyrir þau .  Í prófinu þurfa börn fyrst að segja hvað er á myndinni , síðan segja hvort orð sé karlkyns-, kvenkyns- eða hvorugkynsorð með því að nota þriðju persónu fornöfnin hann , hún , eða það ; næst þurfa þau að lýsa hlutum sem þau sjá á myndinni með lýsingarorði , t.d. þetta er klukka , hún er rauð .  ( 2 ) Málsýni : Ég : „ Hvað er þetta ? “  Þátttakandi : „ Þetta er steinn . “  Ég : „ Er steinn hann , hún eða það ? “  Þátttakandi : „ Hann . “  

### essay_id = rit021_0
Ég „sókti" , mér „þókti"  Um ritháttinn " sókt - " og " þókt - " í sendibréfum frá 19. öld  Í þessu verkefni er rætt um ritháttinn „ sókt - " og „ þókt - " af sögnunum sækja og þykja í sendibréfum á 19. öld og einnig snemma á 20. öld , með því að skoða einkabréf úr Bréfasafni Stofnunar Árna Magnússonar ( sjá Stofnun Árna Magnússonar , http://brefasafn.arnastofnun.is/ ) .  Rithátturinn virðist vera ríkjandi að mestu leyti á miðri 19. öld og snemma á 20. öld , þótt hann sé enn lifandi á okkar dögum .  Áhugavert er að kanna stöðu hans þegar hann var ríkjandi í samfélaginu , þ.e. á 19. öld , fólk sem notaði hann og mögulegar ástæður þess .  1.1 Yfirlit yfir ritháttinn „ sókt - " og „ þókt - "  Rithátturinn felst í því að -kt - kemur í staðinn fyrir -tt - í þátíðarmyndum , sagnbót og lýsingarhætti þátíðar í þessum tveimur sögnum , eins og t.d. sókti í staðinn fyrir sótti ( fh. 1. og 3. pers. et . þt. ) , sókt í staðinn fyrir sótt ( bh. ) , sóktur í staðinn fyrir sóttur ( lh. þt. kk. et. nf. , o.s.frv.  Rithátturinn virðist vera til fyrir tilstilli áhrifa frá öðrum beygingarmyndum með -k - í stofni , eins og Jóhannes B. Sigtryggsson segir í Málið á Ævisögu Jóns Steingrímssonar ( 2011 : 242 ) , en ekki beinlínis í tengslum við líkindi í framburði -tt - og -kt - , þ.e önghljóðin [ h ] og [ x ] sem hljóma mjög lík , vegna þess að rithátturinn finnst eingöngu í þessum tveimur sagnorðum en ekki annars staðar , hvorki í t.d. lýsingarorðinu stutt né atviksorðinu þótt , eins og búast mætti við ef svo væri .  Jóhannes ( 2011 : 241 ) segir einnig að rithátturinn komi fyrir í forníslensku en flest dæmi um hann er að finna í máli 19. aldar og snemma á 20. öld , þegar miklar deilur áttu sér stað um stafsetningarreglur íslenskunnar og ekki síst vakning fyrir sjálfstæði íslenskrar tungu .  Hér að neðan má sjá fjölda dæma sem fannst á timarit.is um „ þókti " og „ sókti " .  Á mynd 1 sést þróun ritháttarins „ þókti " frá fyrir 1840 fram til 2017 og mynd 2 sýnir þróun ritháttarins „ sókti " á sama tímabili .  Það sést vel að rithátturinn er yfirleitt á undanhaldi fyrir bæði sagnorð og er nú næstum því horfinn ; „ þókti " var áberandi frá u.þ.b. 1840 fram til loka 19. aldar og rík dæmi um „ sókti " að mestu leyti frá 1850 til 1940 .  Auk þess sést í myndunum að rithátturinn er enn lifandi á okkar dögum , t.d. fundust fimm dæmi um „ þókti " á árabilinu 2010 – 2017 .  Ritgerðinni er skipt í fimm kafla .  Í fyrsta kafla er stuttur inngangur og yfirlit yfir ritháttinn -tt - og -kt - í sögnunum sækja og þykja ( 1.1 ) .  Í næsta kafla eru kynntar stafsetningarumræður og deilur á 19. öld .  Í þriðja kafla er fjallað ítarlega um viðfangsefni ritgerðarinnar , -kt - og -tt - myndir í sendibréfum á 19. öld , og um sækja ( 3.2 ) og þykja ( 3.3 ) hvort fyrir sig .  Í fjórða kafla er rætt um bréfritara sem nota -kt - myndir af báðum sögnum og í fimmta kafla er stutt samantekt og lokaorð .  2 Stafsetningardeilur á 19. öld .  Það var ekki fyrr en á 18. og 19. öld að fólk fór að beina athygli að því hvernig ætti að rita íslensku , þótt væri til málfræðiritgerð frá 12. öld þar sem gerð var grein fyrir nauðsyn þess að setja reglur um stafsetningu á íslensku ( Anna Sigríður Þráinsdóttir , 2006 ) .  Á næstu dögum eftir fyrstu málfræðiritgerðina urðu þó miklar breytingar á íslensku , bæði í hljóðkerfi og beygingarkerfi íslenskunnar , t.d. tvíhljóðun langra einhljóða á 14. öld , samföll / i / og / y / , / í / og / ý / á 15. öld , o.s.frv. ( Guðrún Þórhallsdóttir 2016 ) .  Þegar fyrsta prentaða bókin var gefin út á íslensku og fram til 18. aldar hafði stafsetning í bókum yfirleitt fylgt gömlum venjum og rithætti eins og í handbókum ( Anna Sigríður Þráinsdóttir 2006 : 36 ) .  Um miðja 18. öld fór sumt fólk að hugsa um að setja reglur um stafsetningu í íslensku .  Á 18. öld sömdu Jón Ólafsson í Kaupmannahöfn og Eggert Ólafsson heima á Íslandi stafsetningarreglur sem urðu grundvöllur fyrir umræður um stafsetningu á 19. öld .  Umræður og deilur um stafsetningu hófust á 19. öld og snerust að mestu leyti um það hvort ætti að stafsetja orð samkvæmt framburði eða uppruna þess .  Frá upprunasjónarmiði vildi fólk hafa stafsetningu sem næst uppruna orðs , t.d. að greina á milli ypsílons / y / og venjulegs / i / í orðum eins og t.d. reyna , en ekki reina , og yfir , en ekki ifir , þótt þau hafi sama hljóðgildi í íslensku ; auk þess vildi það halda tvöföldu lokhljóði á undan lokhljóði í orðum eins og t.d. kenndi , en ekki kendi , o.s.frv.  Aftur á móti vildu framburðarsjónarmiðsmenn stafsetja orð samkvæmt framburði þeirra með því að t.d. losna við ypsílon / y / úr íslenska stafrófinu og nota alltaf / i / í staðinn , nota einfalt samhljóð á undan samhljóði í orðum eins og t.d. alt og miskun , og skrifa je fyrir upprunalegt / é / .  Miklar breytingar höfðu þegar orðið á stafsetningarreglum á þessu tímabili sem ollu stundum ruglingi hjá fólki um hvaða staf ætti að nota og hvernig ætti að rita orð .  Þetta sést m.a. á því að fólk var oft ekki samkvæmt sjálfu sér í skrifum sínum eða breytti stafsetningu sinni á mismunandi tímabili .  Konráð Gíslason ásamt öðrum Fjölnismönnum hóf að nota nýja stafsetningu sem miðaðist mun meira við framburð en áður fyrr ( Anna Sigríður Þráinsdóttir 2006 : 37 ) .  Samt hafði stafsetningin hans orðið fyrir miklu aðkasti og ekki hlotið útbreiðslu ( Anna Sigríður Þráinsdóttir 2006 : 38 ) .  Hann tók síðan sjálfur upp stafsetningu sem miðaðist meira við uppruna en framburð .  Stafsetningin sem virðist hafa haft sigur var kölluð skólastafsetning sem sett var upp eftir Halldór Kr. Friðriksson , þótt Halldór hafi viljað nota je í staðinn fyrir upprunalegt / é / ( Jóhannes B. Sigtryggsson 2017 : 2 ) .  Í bréfum Eiríks Sumarliðasonar ( Lbs 150 NF , 1882 – 1885 ) er að finna dæmi um ólíkar stafsetningar jafnvel í sama bréfi , t.d. koma enkum og einkum fyrir í sama bréfi frá 13. janúar 1885 , og líka t.d. dírt ( EirSum - 1884-11-07 ) og dýrt ( EirSum - 1885-01-13 ) o.fl.  Hjá Eiríki voru þó eingöngu notaðar - kt - myndir af sögnunum sækja og þykja , t.d.  Allavega , umræður og deilur um stafsetningarreglur á 18. og 19. öld höfðu mótandi áhrif á stafsetningu og skrift hjá fólki á sínum tíma og okkar tíma .  3 Rithátturinn „ sókt - " og „ þókt - " í sendibréfum á 19. öld  

### essay_id = rit021_1
Flest dæmi um ritháttinn með -k - í stofni af sögnunum sækja og þykja á timarit.is er að finna frá miðri 19. öld og við upphaf 20. aldar , eins og sést á mynd 1 og mynd 2 í fyrsta kafla ( 1.1 ) .  Í Bréfasafni Stofnunar Árna Magnússonar frá 19. öld er einnig að finna allmörg dæmi um hann í sendibréfum .  Áhugavert er að skoða hversu mörg þau eru miðað við venjulega stafsetningu hlutfallslega , og einnig að skoða líkindi og mun milli " sókt - " og " þókt - " í sögnunum sækja og þykja og velta fyrir sér mögulegum skýringum .  Sögnin sækja beygist veikt í öðrum flokki veikra sagna , en hún er samt ólík öðrum sögnum í þessum flokki , í þeim skilningi að hún hefur ekki aðeins stofnsérhljóðavíxl og stofnsamhljóðavíxl , heldur einnig ólík stofnsamhljóð í fh. þt. og vh. þt. , eins og sést hér að neðan í töflu 1 .  Allar sagnir í fyrsta dálkinum nh. hafa -i í beygingarendingu nútíðar og ættu því að tilheyra öðrum flokki veikra sagna , en í framsöguhætti og viðtengingarhætti þátíðar heldur dæma í bæði stofnsérhljóð og stofnsamhljóð , en sækja fær viðskeytið -tt - í fh. þt. og um leið fellur stofnsamhljóðið -k - brott og stofnsérhljóðið -æ - breytist í -ó - ; í viðtengingarhætti þátíðar helst þó stofnsamhljóðið -k - : sækti , ólíkt sögninni þykja , þar sem bæði í fh. og vh. þt. heldur hún ekki í stofnsamhljóðið og fær viðskeytið -tt - í staðinn : þótti , þætti .  Í ljósi þessa má búast við því að stofnsamhljóðið -k - í sögninni sækja haldist í mun fleiri tilvikum en í sögninni þykja , sem gæti leitt til þess að fleiri dæmi megi finna um -kt - myndir af sækja en af þykja , og rithátturinn með -tt - sé algengari af sögninni þykja en sækja .  Þetta styðst við kenningu Jóhannesar B. Sigtryggssonar í Málið á Ævisögu Jóns Steingrímssonar ( 2011 : 243 ) .  3.2 Um " sókt - " í bréfum á 19. öld .  Leiddar hafa verið alls 38 beygingarmyndir af sögninni sækja í bréfasafni frá 19. öld ( Stofnun Árna Magnússonar ) , 19 -kt - myndir og 19 -tt - myndir .  Þær eru allar þátíðarmyndir í framsöguhætti , viðtengingarhætti og lýsingarhætti , og einnig sagnbót , en hér hefur þátíðarmyndum verið sleppt í viðtengingarhætti og öðrum myndum þar sem engin dæmi fundust , enda finnst mér þátíðarmyndir í vh. valda ruglingi hér í þeim skilningi að -kt - myndir eru markaðar myndir í þessari rannsókn .  Sjá má yfirlit yfir niðurstöður í töflu 2 og töflu 3 hér að neðan .  Í töflu 2 sést að 79 dæmi fundust af beygingarmyndum sækja í bréfasafninu frá 19. öld og þær orðmyndir sem fólk notaði mest hlutfallslega eru allar -kt - myndir , þ.e. 19% af þeim 79 dæmum eru orðmyndin sókti , og önnur 19% sóktur , 15% dæma eru sagnbótin sókt .  Í heild eru -tt - myndir hlutfallslega færri en -kt - myndir af sögninni sækja ; eins og sést í töflu 3 er hlutfall -kt - myndar 57% á móti -tt - myndum sem eru 43% .  Niðurstöður þessar styðja einmitt tilgátuna sem fyrr var nefnd í kafla 3.1 , þ.e. að -kt - myndir af sögninni sækja séu algengari en -tt - myndir .  Á mynd 3 hér að neðan má sjá þróun -kt - myndar af sækja í bréfasafninu .  Flest dæmi er að finna á árabilinu 1860 – 1869 sem eru 12 , þeim fækkar á næsta áratugi ( 1870 – 1879 : fjögur dæmi ) og fór aftur að fjölga eftir það , þótt þau hafi ekki náð sama fjölda og á áratugnum 1860 – 1869 .  Mynd 3 Þróun -kt - myndar af " sækja "  3.3 Um „ þókt - " í bréfum á 19. öld .  Aðeins 12 orðmyndir hafa verið leiddar af sögninni þykja , vegna þess að hún hefur engar þátíðarmyndir í lýsingarhætti , og af þeim eru sex -kt - myndir og sex -tt - myndir , eins og sést hér að neðan í töflu 4 .  Í heild fundust 480 dæmi um -kt - og -tt - myndir af þykja . Af þeim eru 62% dæmi um þótti og 19% þókti sem saman standa fyrir meira en 80% dæmanna .  Eins og tilgátan sem sett var fram í kafla 3.1 bendir til eru -tt - myndir miklu algengari en -kt - myndir af sögninni þykja .  Hér í töflu 5 getum við séð að hlutfall -kt - mynda er aðeins 24% miðað við 76% af -tt - myndum .  Auk þess , fyrir myndina þótt , þarf að skima sérstaklega eftir atviksorðinu þótt , með því að skoða samhengi og stöðu í setningu .  Sjá má dæmi hér að neðan þar sem þótt er atviksorð en ekki beygingarmynd af sögninni þykja : ( 2 ) AndKje - 1845-01-14 „ komið og það mundi þá þo aungu spilla þótt búið væri að sameina sig um það hverjar þessir “ ( Stofnun Árna Magnussonar ) .  Hér að neðan á mynd 4 má sjá þróun -kt - myndar af þykja .  -kt - myndin af þykja er reyndar mest áberandi á sama áratugi og -kt - myndin af sækja , þ.e. 1860 – 1869 , og hefur síðan fækkað mjög mikið eftir þennan áratug .  Sagnirnar sækja og þykja hafa alltaf sérstöðu í íslensku .  Beygingarmynstur þeirra er næstum eins , nema í viðtengingarhætti þátíðar og boðhætti , þar sem stofnlægt / k / helst í sögninni sækja en ekki í þykja .  Þar af leiðandi er fjöldi dæma og þróun -kt - mynda ólík hjá þessum tveimur sögnum .  Af þessu má búast við að -kt - myndir af sækja í viðtengingarhætti þátíðar gætu haft áhrif á aðrar -kt - myndir sækja , t.d. í framsöguhætti þátíðar , sagnbót og einnig lýsingarhætti þátíðar , eins og sést í a. í áhrifsjöfnun hér að neðan ; auk þess gætu þær í viðtengingarhætti þátíðar haft áhrif á beygingu sagnarinnar þykja , eins og sést í b. og c. hér að neðan , vegna þess að sækja og þykja virðast vera tvær líkustu sagnirnar í íslensku .  Enn fremur gætu önnur orð sem hafa svipaða beygingu haft áhrif líka , t.d. orðið þekkja .  Má því búast við að rithátturinn með -k - í stofni í framsöguhætti þátíðar , sagnbót og lýsingarhætti þátíðar af þessum tveimur sögnum gæti verið undir áhrifum sagna eins og þekkja .  Einnig er hægt að búa til áhrifsjöfnun eftir því og samhljóðavíxli í stofni er útrýmt í nýju orðmyndunum , eins og sjá má hér að neðan .  ( Hér hefur stofnlægt k verið alhæft í beygingu sagnanna . )  Þessi tilgáta styðst líka við reglu Halldórs Halldórssonar sem hér er vitnað í við hæfi ( 1974 : 105 ) : ( 5 ) .  Sagnstofn skal haldast óbreyttur á undan endingunum -ði -di og -ti í þátíð veikra sagna og endingunni -t í lýsingarhætti þátíðar sömu sagna .  

### essay_id = rit023_0
„ Hefir þú nú mik dvalðan ”  Um samsettar tíðir með „ hafa ” og sambeygðan lýsingarhátt  1 . Inngangur .  Það virðist hafa verið til bæði sambeygður og ósambeygður lýsingarháttur með samsetta tíð með hafa í upphafi í íslenskum textum og kvæðum og hinn ósambeygði virðist hafa verið algengari .  Í nútímaíslensku er lýsingarháttur þátíðar alltaf hafður í hvorugkyni , eintölu , þolfalli í samsettum tíðum með hafa .  Í fornum textum er að finna nokkur dæmi um sambeygðan lýsingarhátt , þ.e. lýsingarhátt sem sambeygist andlagi í kyni , tölu og falli , þótt ósambeygður lýsingarháttur sé algengari .  Sjá má dæmi úr lausatextum og fornkvæðum hér fyrir neðan .  a . Þá kvað Gunnlaugur drápuna er hann hafði „orta“ um Ólaf konung ( Gunnlaugs saga ormstungu , s . 1180 )  b . „Hefi eg“ þig reyndan að góðum dreng .  ( Hallfreðar saga vandræðaskálds , s . 1245 )  a . „ ertu Ölr , Geirröðr ! hefr þú ofdrukkit “ ; ( Grímnismál )  b . „ Hárbarðr in ragi ! heldr hefir þú nú mik dvalðan ! “ ( Hárbarðsljóð )  Í dæmum ( 1 ) a. og b. eru andlögin drápuna og þig bæði í þolfalli , hið fyrra er kvenkynsnafnorð og hið síðara er persónufornafn sem vísar hér til karlmanns .  Þess vegna er lýsingarhátturinn orta í ( 1 ) a. í kvenkyni , eintölu , þolfalli , og í karlkyni , eintölu , þolfalli í ( 1 ) b. , þ.e. lýsingarháttur sambeygist andlagi sínu í kyni og tölu , ólíkt því sem við notum nú í nútímaíslensku .  Í dæmunum í ( 2 ) er að finna bæði sambeygðan og ósambeygðan lýsingarhátt , ósambeygðan lh. í ( 2 ) a. og sambeygðan í ( 2 ) b .  Í ( 2 ) a. er ekkert andlag og aðalsögnin ofdrekka er hér áhrifslaus sögn ; í ( 2 ) b. er aðalsögnin áhrifssögn og tekur andlag í þolfalli , mik , rétt eins og í dæmum í ( 1 ) .  Auk þess fara andlögin í öllum dæmum á undan aðalsögnum ( nema í ( 2 ) a. þar sem ekkert andlag er í setningunni ) , stundum fara þau rétt á undan ( eins og í ( 1 ) b. og ( 2 ) b. ) en stundum eru þar færð á aðra staði en venjulegt andlagssæti ( eins og í ( 1 ) a. ) .  Hjá Sven Ekbo ( sjá Halldís Ármannsdóttir 2017 : 2 ) er gert ráð fyrir þrem gerðum samsettra tíða með hafa : ( 3 ) a. sambeygður lýsingarháttur með andlagi í þf. ; b. ósambeygður lýsingarháttur með andlagi í þf. ; c. ósambeygður lýsingarháttur án andlags , þ.e. aðalsögn er áhrifslaus sögn eða tekur með sér þgf. eða ef.  En spurningin er hvers konar sögn sambeygist andlagi sínu og hver sambeygist ekki ?  Hvað hefur eiginlega áhrif á það ?  Er einhver merkingarmunur á milli sambeygðs og ósambeygðs lýsingarháttar ?  Spurningar og markmið .  Eins og áður sagði var bæði til sambeygður og ósambeygður lýsingarháttur í íslensku frá upphafi en smám saman fór sambeygður lýsingarháttur að halda undan fram til þess að hann hvarf úr málinu .  Sambeygður lýsingarháttur var ríkjandi fram yfir 1200 en var síðan á undanhaldi .  Margt gæti haft áhrif á það hvaða sögn sambeygist andlagi og hvaða sögn sambeygist ekki .  Í þessari ritgerð hyggst ég að skoða stöðu sambeygðs og ósambeygðs lýsingarháttar í fornkvæðum og athuga þau atriði sem gætu haft áhrif á valið á milli sambeygðs og ósambeygðs lýsingarháttar , miðað við athugun Michael Barnes ( 1969 ) sem verður fjallað um í kafla 3 .  Auk þess verður þróun þeirra í kvæðum í tímans rás skoðuð miðað við birtingarmynd í lausatextum og þann merkingarmun sem á milli þeirra er gerður í kafla 2 .  Að loknu verða dregnar saman niðurstöður .  2. Samsettar tíðir með hafa .  Tíð og horf eru tvær mismunandi málfræðilegar formdeildir .  Tíð gefur til kynna tímasetningu umrædds vettvangs en horf felst að mestu leyti í því „ hvernig atburðurinn gerist , eða á hvaða stigi hann er “ , hvort atburði / verknaði sé lokið eða ólokið , miðað við hvenær setningin er sögð ( Jón Axel Harðarson 2000 : 130 ) .  Í íslensku er yfirleitt gert ráð fyrir tvenns konar horfi , loknu horfi og óloknu horfi ( sjá Jón Axel Harðarson 2000 : 131 ) ; óloknu horfi er aftur skipt í dvalarhorf og byrjunarhorf .  Samsettar tíðir með hafa eru því lokið horf og felast í því að verknaði / atburði sem umsögnin lýsir sé lokið miðað við RT ( e. reference time ) og SitT ( e. situation time ) .  Auk þess geyma horf í sjálfu sér tímaupplýsingar , t.d. er lokinn atburður aldrei í nútíð ( Smith og Erbaugh 2005 : 3 ) .  En í samböndum þar sem lýsingarháttur sambeygist andlagi og virðist frekar vera fylliliður nafnliðar en sagnmynd hlýtur hann að gegna öðru hlutverki en í venjulegum horfum .  Þar með er sögnin hafa sjálfstæð sögn og beygist í tíð og hætti ; þá má velta því fyrir sér hvort um einfalda tíð sé að ræða .  Auk þess gæti merking sambeygðs lýsingarháttar verið öðruvísi en í ósambeygðum lýsingarhætti .  Í þessum kafla verður reynt að svara þessum spurningum og líka að skoða þróun sambeygðs og ósambeygðs lýsingarháttar í lausatextum í gegnum tímann .  2.2 Merkingarmunur á sambeygðum og ósambeygðum lýsingarhætti .  Í nútíma íslensku er lokið horf táknað annað hvort með hjáparsögninni hafa + lýsingarháttur þátíðar af aðalsögninni í hvorugkyni eintölu þolfalli , eða vera búin ( n ) + nafnháttur .  Í sambandinu hafa + lh.þt. getur hjálparsögnin hafa verið í hvaða tíð eða hætti sem er en aðalsögn er alltaf í hvorugkyni eintölu þolfalli .  Áhersla er lögð frekar á aðalsögnina sem lýsir atburði / verknaði , og samsetningin í heild , þ.e. horf , gefur til kynna hvort verknaði sé lokið eða ólokið , miðað við RT ( e. reference time ) og SitT ( e. situation time ) .  Í sambandi við sambeygðan lýsingarhátt er sögnin hafa sjálfstæð sögn í stað hjálparsagnar , og gert ráð fyrir að lýsingarhátturinn sé hluti nafnliðar og lýsi ástandi þolfallsandlags .  

### essay_id = rit023_1
Sjá má dæmi á hríslumyndinni hér fyrir neðan .  Gunnar „hefir“ átta menn særða .  Hér í dæminu er lýsingarháttur þátíðar særða fylliliður nafnliðarins og lýsir ástandi andlagsins menn .  Áhersla er ekki lengur lögð á verknaðinn sem umsögnin lýsir heldur á ástandið sem andlagið er í .  Þannig að lýsingarháttur hér virkar frekar eins og lýsingarorð í stað sagnar .  Spurningin felst í því hvort lýsingarháttur í svoleiðis samsetningu beri tímaupplýsingar eða er það sögnin hafa ein sem ber tímaupplýsingar ?  Áður en ég svara þessari spurningu snúum við okkur að samsetningu við ósambeygðan lýsingarhátt .  Hér fyrir neðan má sjá hríslumynd þar sem lýsingarháttur er ekki lengur hluti nafnliðarins , heldur haus sagnliðar , og sögnin hafa verður hjálparsögn í stað sjálfstæðrar sagnar .  Gunnar „hefir“ átta menn særða .  Hér er lýsingarháttur skynjaður frekar sem sagnmynd með germyndarmerkingu ( Jón Axel Harðarson 2017 : 2 ) .  Smám saman fer lýsingarháttur beint á eftir hjálparsögninni hafa og myndar merkingarheild með henni sem táknar lokinn verknað og ber því með sér tíðarmerkingu .  Í samsetningu þar sem sambeygður lýsingarháttur er hluti nafnliðar virðist hann virka eins og lýsingarorð .  Lýsingarorð og nafnliður bera yfirleitt ekki með sér tíðarmerkingu , þannig að í þessu sambandi , að mínu mati , er líklega um einfalda tíð í stað samsettrar tíðar að ræða .  2.3 Þróun sambeygðs og ósambeygðs lýsingarháttar í lausatextum .  Ósambeygður lýsingarháttur virðist hafa verið algengari frá upphafi í lausatextum .  Í Trjábanka eru teknir saman lausatextar allt frá 12. öld fram á 21. öld , þar af Fyrsta málfræðiritgerðin , Íslensk hómilíubók , Jómsvíkingasaga o.s.frv.  Hér fyrir neðan eru niðurstöður um sambeygðan og ósambeygðan lýsingarhátt í gagnasafni Treebank studio ( Anton Karl Ingason ; Eiríkur Rögnvaldsson ; o.fl. ) , þó með dálitla villu í niðurstöðum ( alls níu af 82 dæmum með sambeygðum lýsingarhætti ) .  Heildarniðurstöður verða sýndar í viðauka í lok ritgerðarinnar .  Mynd 1 hlutfall sambeygðs lýsingarháttar í lausatextum  Mynd 2 hlutfall ósambeygðs lýsingarháttur í lausatextum .  Á mynd 1 má sjá að þótt hlutfall sambeygðs lýsingarháttar sé hátt á 12. öld nær það aðeins til u.þ.b. 0,38% af hverjum 1000 orðum og hefur síðan verið á undanhaldi .  Á 18. öld virðist notkun hans hækka dálítið , vegna þess að átta dæmi um hann er að finna í riti Jóns Þorkelssonar , Vídalínspostillu .  Dæmi úr riti hans má nefna : ( 6 ) a. „ því enginn hefur um aldur guð sénan “ b. „ konu hefi ég mér festa “ .  Ástæður þess að hann notaði sambeygðan lýsingarhátt eru óljósar ; það gæti verið að þetta rit sé trúarrit og sambeygður lýsingarháttur gæti látið það hljóma gamalt .  Það er aðeins eitt dæmi um sambeygðan lýsingarhátt á 21. öld en það er það ómarktækt vegna þess að þar er ekki um sambeygðan lýsingarhátt að ræða heldur óvenjulega setningaröð .  Tjábanki gerir stundum mistök þegar óvíst er hvernig á að greina setningahluta , t.d. ( 7 ) „ þeir höfðu sagt jarlsson fallinn “ ( úr Fimmbræðrasögu , Jón Oddsson Hjaltalín )  Hér í dæminu gæti Trjábanki skilgreint orðið fallinn sem sambeygðan lýsingarhátt en í raun er aðeins einn lýsingarháttur á eftir hjálparsögninni og hann er sagt .  Eins og áður sagði eru aðeins 82 dæmi um sambeygðan lýsingarhátt í Trjábankanum , þar með níu ómarktæk dæmi .  Þannig að það eru aðeins 71 dæmi um hann .  Um ósambeygðan lýsingarhátt eru aftur á móti 4125 dæmi í Trjábankanum .  Á mynd 2 má sjá þróun hans í tímans rás .  Ólíkt sambeygðum lýsingarhætti þar sem hlutfallið er hátt á 12. öld ( 0,38% / 1000 orð ) , er hlutfall ósambeygðs lýsingarháttar lægst á 12. öld ( 1,8% af hverjum 1000 orðum ) , þótt það sé talsvert hærra en hlutfall sambeygðs lýsingarháttar .  Eftir 12. öld fer hann yfirleitt hækkandi fram til nútímans .  Dæmi um sambeygðan lýsingarhátt er að finna í elstu íslensku textunum , þótt ósambeygður lýsingarháttur sé algengari frá upphafi .  Í nútímaíslensku er lokið horf táknað annað hvort með hjálparsögninni hafa + lýsingarháttur þátíðar af aðalsögninni , eða vera búin ( n ) + nafnháttur .  Lokið horf með hafa myndar hjálparsögnina hafa og með lýsingarhætti verður til merkingarheild sem gefur til kynna hvort verknaði sé lokið eða ólokið ; þar með kemur fram sjálfgefin tíðarmerking , því lokinn atburður gerist aldrei í nútíð ( sjá 2.1 og Smith og Erbaugh 2005 : 3 ) .  Í samsetningunni hafa + sambeygður lýsingarháttur er hafa aftur á móti sjálfstæð sögn og tekur með sér þolfallsandlag og lýsingarháttur er hér fylliliður þolfallsandlags , eins og sést á hríslumyndinni ( 4 ) .  Að mínu mati er hér aðeins sögnin hafa sem ber tíðarmerkingu og er því varla hægt að segja að um samsettar tíðir sé að ræða heldur einfalda tíð .  Ósambeygður lýsingarháttur hefur verið algengari frá upphafi , eins og sést á myndum 1 og 2 .  Heildartölur dæma um sambeygðan lýsingarhátt í Trjábankanum eru aðeins 71 , miðað við 4125 dæmi um ósambeygðan lýsingarhátt .  Hæsta hlutfall sambeygðs lýsingarháttar er á 12. öld í Trjábankanum sem er 0,38% af hverjum 1000 orðum ; hlutfall ósambeygðs lýsingarháttar er þvert á móti lægst á 12. öld sem er 1,8% af hverjum 1000 orðum en þó hærra en hlutfall sambeygðs lýsingarháttar á sama tíma .  Eftir 12. öld fara þeir í gagnstæða átt , þ.e. sambeygður lýsingarháttur fer minnkandi en ósambeygður lýsingarháttur hækkandi .  

### essay_id = rit023_2
3. Athugun Michael Barnes ( 1969 ) .  Michael Barnes ( 1969 ) rannsakaði einmitt þessa notkun sambeygðs og ósambeygðs lýsingarháttar í eldri lausatextum , frá fyrir 1200 til 1300 .  Dæmin sem hann notaði eru úr fornvesturnorrænum prósatextum og þeim dæmum er skipt í þrennt eftir tímaröð : ( 8 ) a. samin fyrir 1200 b. á milli 1200 – 1250 c. á milli 1250 – 1300 .  Barnes gerir ráð fyrir þremur stigum í þróun samsettra tíða í fornnorrænum málum .  ( 9 ) I. Laus tengsl á milli hafa og lh. þt. ; lh. þt. stendur á eftir andlagi sem fylliliður þess og táknar ástand sem andlag er í .  II. Sögnin hafa hættir að vera sjálfstæð sögn ; lh. þt. myndar eins konar málfræðilega heild með hafa sem ber tíðarmerkingu ; áhersla er ekki lengur lögð á ástand heldur á verknað .  III. Lh. þt. verður haus í sagnliði og hafa verður hjálparsögn í stað sjálfstæðrar sagnar ; lh. þt. er ekki lengur hluti af nafnliði sem andlag stendur í , þannig að það er ekki lengur ónauðsynlegt að hafa sambeygingu á milli lh. þt. og andlags  Þessi stig hans eru í samræmi við það sem fyrr hefur verið sagt í 2.2 , eins og sést á hríslumyndum ( 4 ) og ( 5 ) .  Auk þess er hann ósammála sumum fræðimönnum um að skilgreina ósambeygðan lýsingarhátt sem sagnbót .  Hann taldi að í fornnorrænum málum eins og íslensku gætu bæði form komið fyrir á sama stað og gegnt sama hlutverki .  Þannig að hann notar beygða sagnbót fyrir sambeygðan lýsingarhátt og óbeygða sagnbót fyrir ósambeygðan lýsingarhátt .  Í rannsókninni hans er meginmarkmiðið það að athuga hvað gæti haft áhrif á valið á milli sambeygingar og ósambeygingar lýsingarháttar .  Til að rannsaka þetta gerði hann grein fyrir sjö atriðum sem hann taldi að gætu haft áhrif á valið , þótt atriðin gætu oft verið ófullnægjandi .  Í næsta undirkafla verður fjallað um þau atriði .  3.2 Meginatriðin sjö .  Barnes gerði grein fyrir sjö atriðum sem hann taldi að gætu haft áhrif á valið á milli sambeygðs og ósambeygðs lýsingarháttar .  Þau eru : ( 10 ) a. atkvæðafjöldi lýsingarháttar b. kyn og tala andlags c. staða andlags : á undan eða á eftir lh. d. tegund andlags : nafnorð , fornöfn eða tilvísunarfornöfn e. fjarlægð andlags frá lh. f. tegund setninga : í aðalsetningum eða í aukasetningum g. einstakar sagnir  Rannsókn Barnes á áhrif sem atkvæðafjöldi gæti haft á sambeygingu , eða samræmi eins og hann notar í grein sinni , er byggð á röksemd Ekbo .  Ekbo ( sjá Barnes 1969 : 67 ) taldi að ef sambeygð mynd lýsingarháttar er mjög lík ósambeygðri mynd , þá væru meiri líkur á því að sambeygð mynd verði smám saman ósambeygð .  Barnes taldi að ef svoleiðis breyting átti sér stað fyrir 1200 í eddukvæðum og dróttkvæðum , eins og Ekbo gerði ráð fyrir , þá eigum við von á svoleiðis breytingu í prósatextum líka , þ.e. ef atkvæðafjöldi sambeygðs lýsingarháttar er mjög líkur atkvæðafjölda þess ósambeygða , þá eru minni líkur á sambeygingu .  Með því að segja að atkvæðafjöldi sambeygðs lýsingarháttar sé ólíkur atkvæðafjölda ósambeygðs er átt við :  ( 11 ) a . Lítill munur er á milli lh. þt. í hvorugkyni eintölu og lh. þt. í karlkyni eða kvenkyni , t.d. kk. et. : „bor-inn“ > „bor-it“ hk. ft. : „bor-in“ > „bor-it“  b . Mikill munur er á milli lh. þt. í hvorugkyni eintölu og lh. þt. í karlkyni eða kvenkyni , t.d. kvk. et. : „bor-na“ > „bor-it“ kvk. ft. : „bor-nar“ > „bor-it“ .  Hér virðist hann segja að í tilvikum þar sem lýsingarháttur eins og bor-na er mjög ólíkur hvorugkynsforminu borit sé hann líklegri til að vera í sambeygingu með andlagi .  En ef lýsingarháttur er líkur hvorugkynsforminu þá er líklegra að hann breytist í hvorugkynsform gegnum tímann .  Hér fyrir neðan má sjá niðurstöður hans .  Í töflunum táknar C breytingu , þ.e. fjölda dæma þar sem lh. þt. er ólíkur hvorugkynsforminu ; N táknar enga breytingu og U táknar myndir eins og talða , lagða , þar sem hvorugkynsmyndir eru ýmist ein- eða tvíkvæðar .  Sjá má í töflunum að það virðist vera hærra hlutfall með sambeygingu ef það er breyting ( Tafla 1 , A SAMBEYGING ) en aftur á móti er hærra hlutfall með ósambeygingu ef það er engin breyting , eins og sést í B.  Kyn og tala andlags  Þetta atriði tengist dálítið við fyrra atriðið .  Beygingarmynd lh. þt. í hvorugkyni fleirtölu sem er mjög lík formi í hvorugkyni eintölu , samkvæmt niðurstöðum frá fyrra atriði , ætti að verða smám saman óbeygð sagnbót , þ.e. minni líkur eru á því að finna sambeygingu ef andlag er í hk. ft .  Hér fyrir neðan má sjá niðurstöður hans .  Kyn og tala með sambeygingu og ósambeygingu .  Hér í töflunum kemur í ljós að eintölumyndir ná hærra hlutfalli en fleirtölumyndir bæði í sambeygingu og ósambeygingu . Sömuleiðis eru karlkynsmyndir líklegri bæði í sambeygingu og ósambeygingu , sem gefur til kynna að niðurstöður séu að sumu leyti ómarktækar .  Barnes tók eftir því að þegar andlag er í karlkyni fleirtölu er hlutfall sambeygingar hærra en hlutfall ósambeygingar , þótt beygingarmyndir í kk. ft. þf. séu alveg eins og beygingarmyndir í kvk. et. þf.  Hann útskýrði þetta fyrirbæri þannig að stundum notaði höfundur sumar sagnir í eins konar föstum samböndum , t.d. sögnin kveðja með andlaginu búa .  Barnes nefnir dæmi í Grágás þar sem 41 dæmi er að finna um sambeygingu og af þeim eru 13 dæmi þar sem andlög eru í kk. ft. , af þeim 13 dæmum er í átta dæmum um sömu sögn að ræða : kveðja í að hafa búa kvadda .  Hlutfall andlaga í hk. ft. er líka ekki hátt , þó það sýni meiri líkur á ósambeygingu þegar andlag er í hk. et .  Staða andlags : á undan eða á eftir lh .  Í fornu máli kemur lýsingarháttur mjög oft fram á eftir andlagi , hann sambeygist því stundum og stundum ekki .  Barnes skoðaði þetta fyrirbæri í tengslum við sambeygingu og ósambeygingu lýsingarháttar .  Hann gerði ráð fyrir því að ef lýsingarháttur fari á eftir andlagi þá séu meiri líkur á sambeygingu en ósambeygingu .  

### essay_id = rit023_3
Hér á eftir eru niðurstöður hans .  Hér táknar lh.-al. að lýsingarháttur sé á undan andlagi og al.-lh. að lýsingarháttur sé á eftir andlagi .  Í töflunum sést augljóslega að hlutfallið er hærra fyrir sambeygingu þegar lýsingarháttur fer á eftir andlagi ; í ósambeygingu er hlutfallið hærra þegar lýsingarháttur fer á undan andlagi .  Tegund andlags : nafnorð , fornöfn eða tilvísunarfornöfn .  Barnes gerði grein fyrir þrenns konar tegundum andlags : nafnorð , fornöfn og tilvísunarfornöfn .  Ástæðan fyrir því er að þegar aðrar tegundir eða undirtegundir eru prófaðar gefa þær mjög lítið af sér .  Auk þess virðast fornöfn fara mjög oft rétt á undan eða á eftir andlagi sem styður sambeygingu , samkvæmt niðurstöðum hans sem verður fjallað um seinna .  Hér verða ekki sýndar niðurstöður í töflum eins og áður vegna plássleysis .  En helstu niðurstöður eru :  ( 12 ) a . Meiri líkur eru á sambeygingu en ósambeygingu ef andlag er fornafn ;  b . Ef andlag er nafnorð er hlutfall ósambeygingar 5,4% hærra en hlutfall sambeygingar ;  c . Þessar niðurstöður eru ekki alltaf marktækar .  Barnes tók eftir því að hlutföllin sveiflast mikið á mismunandi tímabilum sem gæti valdið því að niðurstöður eru ekki alltaf ómarktækar .  Auk þess segir hann að í einstökum ritum virðist hlutfall fornafna sem fara rétt á undan eða á eftir andlagi vera hærra en við nafnorð .  Tegund setninga : í aðalsetningum eða í aukasetningum .  Í eddukvæðum og dróttkvæðum virðist vera miklu líklegra að finna sambeygingu í aðalsetningu en í aukasetningu , en fyrir ósambeygingu virðist vera ekki mikill munur á hvort það sé í aðalsetningu eða aukasetningu í eddukvæðum .  Þetta má sjá í töflu hér fyrir neðan .  Tafla 4 Tegund setninga í kvæðum .  Barnes skoðaði hvort þessi niðurstaða stenst í prósatextum .  Samkvæmt rannsókninni hans segir Barnes að samsetningin hafa + lh. þt. virðist vera mjög áberandi frekar í aukasetningu en í aðalsetningu þegar um prósatexta er að ræða .  Um það hvort sambeygingin kemur fyrir oftar í aðalsetningum eða aukasetningum er erfitt að draga ályktun út frá niðurstöðum hans , vegna þess að hlutföllin fyrir bæði eru mjög lík , eins og sést hér fyrir neðan .  Barnes taldi þess vegna að þetta atriði gæti ekki haft áhrif á hvort lýsingarháttur sambeygist andlagi eða ekki í prósatextum .  Önnur atriði sem Barnes athugaði eru : fjarlægð andlags frá lh. og einstakar sagnir .  Hér verður ekki fjallað um þessi atriði mjög ítarlega , en helstu niðurstöður hans um þessi atriði eru : ( 13 ) Fjarlægð andlags frá lh. þt. :  a . Ef lh. þt. fer strax á eftir eða rétt á undan andlagi er líklegra að lh. þt. sambeygist andlaginu ;  b . Þó er þetta ekki mjög sterk tilhneiging .  ( 14 ) Einstakar sagnir : Sumar sagnir virðast sambeygjast andlagi oftar en aðrar , t.d. algengar sagnir eins og eiga , gera , hafa , taka , festa , heimta , kaupa og kveðja .  Í rannsókn Barnes eru athuguð sjö atriði sem hann taldi að gætu haft áhrif á valið á milli sambeygingar og ósambeygingar lýsingarháttar .  Sum atriði eru ekki alltaf marktæk en sum gefa til kynna tilhneigingu til sambeygingar .  Barnes taldi að ef beygingarmyndir lýsingarháttar eru líkar hvorugkynsmyndum þá væru minni líkur á sambeygingu .  Þetta atriði finnst mér vafasamt , þá hvernig hann taldi beygingarmyndir líkar hvorugkynsmyndum eða ólíkar þeim .  Kyn og tala andlags virðast ekki heldur vera skýr merki um sambeygingu eða ósambeygingu , vegna þess að í mörgum tilvikum virðist ekki vera mikill munur á hlutfalli sambeygðs og ósambeygðs lýsingarháttar , eins og sést í töflu 2 , þótt sambeyging virðist ólíklegri ef andlag er í hvorugkyni fleirtölu .  Auk þess virðast vera meiri líkur á sambeygingu ef lh. fer á eftir andlagi .  4. Samsettar tíðir í fornyrðislagi og ljóðahætti .  Í þessum kafla verða kynntar niðurstöður sem ég tók saman eftir leit á vefsíðunni bragi.info / greinir .  Á þessari vefsíðu er hægt að senda inn alls konar fyrirspurnir um kvæði .  Ég sendi fyrst inn fyrirspurn um tíð ( nútíð / þátíð ) og bætti síðan við frekari upplýsingum um lemma : hafa .  Leitin lítur út eins og í myndinni hér fyrir neðan .  Mynd 3 leitarskilyrði á vefsíðunni bragi.info / greinir .  Eftir leit að nútíð koma 136 dæmi upp , þar af aðeins 74 dæmi um samsettar tíðir .  Eftir leit að þátíð koma 46 dæmi upp og af þeim eru 23 dæmi um samsettar tíðir .  Auk þess er gert ráð fyrir því hér að ef lýsingarháttur er í hvorugkyni eintölu , þá er hann merktur sem ósambeygður , og aðrar myndir verða merktar sambeygðar til þess að einfalda úrvinnslu .  

### essay_id = rit024_1
Hinir færniþættirnir koma aðeins síðar ( eða birtast ekki í kennslubókinni ) .  Sjálfur efast ég um að manni lærist að tala tungumál jafn vel og innfæddir með þeirri aðferð sem bókin hefur að geyma .  Of mikið af hagnýtri reynslu vantar og augljóst er að það sem þjónaði njósnurum vel í seinni heimsstyrjöldinni gæti verið úrelt núna .  Til að leysa verkefnin er hægt að hljóðrita framburð nemendanna ( á kassettur ) .  Kassettan hefur verið gefin út en er uppseld núna .  Góð hugmynd var að reyna að dreifa hljóðskjölum í gegnum netið en þegar ég reyndi fyrir stuttu að sækja þau stóð aðeins „ Page not found “ .  Ella hefði þetta verið besta leiðin til að gera verkið aðgengilegt .  Hingað til var það skrýtnasta sem ég hef séð að höfundur kennslubókarinnar stingur upp á að byrja á verkefni 52 ( Sic ! ) í kafla 6.1 ( þeim síðasta ) .  Ef það að gera þetta með þessum hætti er „ good idea “ af hverju er þetta verkefni þá ekki það fyrsta ?  Hver eru rök hans ?  Fyrir mér er þetta bara óskiljanlegt .  Eins og ég hef nefnt áður er bókin skrifuð á ensku .  Vafalaust kunna flestir ef ekki allir nemendur ensku .  En ef ekki ?  Þá geta þeir ekki notað bókina og lenda í vandræðum því að sambærilegt efni er ( enn ) ekki til .  Að vísu þekkjast aðrar framburðarkennslubækur , sem dæmi má nefna Hljóð og hlustun eftir Maríu Garðarsdóttur og Sigríði Þorvaldsdóttur , en sú bók sem er hér til umfjöllunar er sú eina sem gefur bæði yfirlit og er með nokkrar æfingar .  Þess vegna mun ég athuga vel markmið og framsetningu þessarar bókar .  Eins og áður kom fram vakna fleiri nýjar spurningar úr formálanum en er svarað .  Auk þess fylgja engar kennarabækur bókinni .  Allt þetta gerir það erfitt að rannsaka markmið höfundar .  Þó er ljóst að bókinni er ætlað að kenna framburð íslenskunnar .  Tungumálinu er skipt í þrjá meginhluta : hljóð og framburð , áherslu og lengd , og „ ýmist annað “ .  Annars vegar eru , miðað við Handbók um málfræði Höskuldar Þráinssonar , kaflarnir um hljóðflokka og hljóðritun til fyrirmyndar .  Hér finnur nemandi yfirlit , góð dæmi og að sumu leyti gæti í stað „ kennarans “ einnig staðið hér „ sá sem hefur verið hljóðritaður á skýrar ( enskar ) útskýringar um séríslensk hljóð “ .  Kaflarnir eru hjálplegir bæði fyrir byrjendur og lengra komna – þegar þeir skilja nógu vel ensku .  Í „ handbókinni “ eru þær upplýsingar gefnar frá vísindalegu sjónarhorni og nemendur geta auðveldlega villst í því .  Hins vegar er kaflinn um áherslu of stuttur og svo er ég ekki hissa á að málfræðilegan hluta um vægi og hljómfall vantar .  Frekar óskiljanlegur virðist langur kafli um lengd hljóðanna .  Næstum því allt þetta hefur þegar verið útskýrt þegar um hljóðin sjálf var að ræða .  Nýtanlegur er kaflinn þar sem fjallað er um hversdagslegar breytingar í töluðu máli .  Þær eru lykill að góðum skilningi .  Þó er kaflaheiti 5. kafla ekki vel valið .  „ Various problems “ , „ ýmis mál “ , er bara allt og ekkert þótt innihald hans sé mikilvægt .  Nemandi finnur þar mismunandi hljóðmyndir af ýmsu tagi .  Með öðrum orðum má segja að hin „ ýmsu mál “ helstu framburðaregla séu annars vegar frekar góð og vel heppnuð en hins vegar stundum yfirborðsleg .  Handbókin dýpkar efnið töluvert en sökum þess má kannski ekki nota hana í kennslu .  Almennt má segja að APK sé góður grunnur fyrir nemendur í íslensku sem annað mál – og það er alveg það sem höfundur ætlaði að gera að mínu mati .  Nú hef ég þegar dæmt bókina sem kennslubók fyrir nemendur .  Hér má bæta við að bókin er kannski of umfangsmikil fyrir byrjendastig .  

### essay_id = rit024_2
Hér væri best að hafa annað viðbótarefni , aðeins með grunnreglunum , til hliðsjónar .  Enn fremur er aðeins mögulegt að nota bókina hjá enskumælandi nemendum .  Þar með er útilokað að nota hana t.d. í Þýskalandi .  En þegar bakgrunnur nemendanna er eins misjafn og í íslensku sem annað mál við HÍ reynist hún vera við hæfi .  Hér getur hún þjónað þeim .  Ellegar væri varla skiljanleg þessi afar háa endurprentunarútgáfutala .  Þegar bókin kom út fyrst á níunda áratugnum hafa færniþættir og tungumálarammar nánast verið óþekktir .  Þrátt fyrir það er ljóst að um framburðatengda kennslu er að ræða .  „ Fyrr á 20. öld var mikil áhersla lögð á framburð og framburðarkennslu , “ segir í bók um íslensku í íslenskum skólum , en það hefur breyst gríðarlega .  Í stuttri töflu yfir samevrópska tungumálarammann skiptir framburðurinn engu máli .  Aðeins færniþættirnir fjórir eru nefndir þar .  Talmál , skilningur ( lestur og hlustun ) og skrift snúast aðallega um orðaforða og málfræði .  Þó má ekki gleyma að góð framburðarkennsla á byrjendastigi er mikilvægasti lykillinn að árangursríku tungumálanámi og að ákvörðun nemenda skiptir öllu máli .  Flestir ( kennarar ) vita hve mikilvægur framburður og kennsla hans er – en vísindalegar rannsóknir á honum eru jafnfáar og nútímalegar kennslubækur sem tengjast honum .  Fátt hefur verið fjallað um það í fræðilegum greinum .  Tricia Hedge útskýrir t.d. í bókinni sinni Teaching and learning in the language classroom að framburðinn sé auðveldast að æfa heima með kassettutæki .  Óháð því hvort slík tæki séu úrelt lýsir hún ekki með hvaða hætti mætti nota efni eins og APK .  Ástæðan til að læra með þessari bók er að framburðurinn verður eftirminnilegur .  Hedge er þeirrar skoðunar að réttur framburður sé grunnurinn að skýru talmáli og ég er sammála henni .  Nákvæmlega það er hægt að læra með því að styðjast við kennslubókina .  Hún vísar enn fremur til handbóka í framburðarkennslu en þær innihalda aðeins stök hljóð eða orð og bæta varla við APK .  Að auki eigi að kenna framburð sem allra fyrst – en þar er þörf fyrir kennsluefni á byrjendastigi .  Sem annað dæmi má nefna að í bókinni Mál málanna , ritstýrð af Birnu Arnbjörnsdóttur og Auði Hauksdóttur , kemur framburður ekki fram .  Staðan þar nú er sambærileg og í kennslu íslensku sem annars máls .  Þar sem ég er sjálfur nemi í kennslufræði og var í kennslustarfsþjálfun í tungumálakennslu veit ég að framburðarkennsla í samræmi við talkennslu reynist best .  Í frjálsum umræðum og í einstaklingsæfingum ( hljóðskynjunaræfingum ) læra nemendur það sem við köllum „ gott mál “ þegar tekið er tillit til hvata nemenda .  Ég mun fjalla um hann seinna en ítreka hér og nú að best sé að kenna það sem er nemendum einfalt fyrst og það flóknara seinna .  En APK-kennsla fer fram með öðrum hætti : Framburðurinn er hvorki taltengdur né skiptir orðaforði máli ( sjá t.d. bls. 11 og 13 ) .  Textarnir á blaðsíðum 64 og 65 eru stakir og þungir , fullir af nýjum orðum og ekki veit maður hvað annað á að gera með þá nema að einhver ( kennari t.d. ) lesi og nemendur endurtaki o.þ.h .  Þeir eru því allt of erfiðir handa byrjendum ; þeir munu ekki skilja þá .  Aðeins skynjunaræfingunum í bókinni ( sjá t.d. bls. 62 - 64 ) er hægt að koma í framkvæmd en ekki er hægt að dæma þær af því að ekki er vitað á hverju þær eru byggðar .  Hedge er þeirra skoðunar að slíkar æfingar ( og nákvæmnisæfingar ) séu bestar og hér sést loksins að grunnhugtök hennar og APK passa saman því að bæði eru nokkurn veginn úrelt .  Erfitt reynist að skipta tungumáli í bókakafla en allar nútímalegar kennslubækur gera svo .  Sjálfur hefði ég varla hugmynd um hvernig skyldi gera slíka kaflaskiptingu þegar aðeins er um framburð að ræða .  Best væri e.t.v að hafa aðeins punkta en enga kafla .  Skipulag bókarinnar er skiljanlegt en ekki eðlilegt .  Engin stígandi röð er , en slík röð eða stig eru ekki heldur til í raunveruleikanum .  Skiptingin er ekki vel valin þar sem tveir af fimm köflum innihalda ýmis mismunandi þemu sem tengjast ólíkum málum .  

### essay_id = rit024_3
Hver og ein kennslubók er byggð samkvæmt eigin röð og efnisatriði eru fyrst einföld og seinna flóknari .  Þar sem hljóð og framburður eru ekki kennd stök er hægt að nota þessa bók og það er nú góður kostur hennar en aldrei myndi ég ráðleggja notkun aðeins þessarar einu bókar .  Mikilvægt er bæði fyrir nemendur og kennara að framsetning efnisins sé skýr og skiljanleg .  Ég er búinn að reyna að rökstyðja mína skoðun að skipulag bókarinnar sé nógu skiljanlegt .  Alveg það sama gildir um framsetninguna .  Frekar auðvelt er fyrir kennara að skilja hvað næst komi en aðeins þar sem þeir vita á hverju málið byggir .  Efalaust er miklu erfiðara fyrir nemendur að ná skilningi á efninu .  Ekki dæmi ég hvort höfund bókarinnar hafi vantað reynslu þegar hann gaf út bókina fyrst en stundum virðist svo vera .  Í bókinni stendur t.d. ( aðeins ) einu sinni „ Ask the teacher “ .  En hvað þýðir þetta ?  Á eða skal ekki spyrja kennarann við önnur verkefni ?  Er aðeins þar þörf fyrir kennara ?  Víst er að flestir nemendur munu varla skilja tungumálið séu þeir án kennara .  En þeir vita sannarlega hvernig á að kenna en ekki hvað nemendurnir eiga að gera sjálfir með bókina .  Raunar eru mörg verkefni í henni en þau standa ein , án nokkurra frekari skýringa .  Hvað á að gera við þau ?  Ef nemandi ynni með bókinni og þar stæði aðeins „ exercice “ þá myndi hann ekki vita hvað hann ætti að gera .  Að vísu má ítreka hér að markmið bókarinnar er framburður , verkefni í hljóðverum og þess háttar .  En þegar öll verkefni koma af sömu slóðum eru þau leiðinleg og lítt viðráðanleg .  Bæta má við þetta að þar sem leiðbeiningar vantar og fyrirmæli við verkefni eru ekki skýr , s.s. eru óskiljanleg , er hætta á að nemendur hætti við að læra tungumálið .  Í þeirri viðleitni að komast hjá þessu er nýtt hugtak um hvata orðið mikilvægt .  Kennari og kennsluefni , s.s. bók , þurfa að hvetja nemendur og vekja áhuga á tungumálinu .  Jákvætt viðhorf til tungumálsins þróast þegar notkun þess gengur vel .  Í daglegu lífi er þetta meðal annars talað mál nemandans og það er byggt á framburði .  Þá verður auðvelt að skilja að tenging milli góðs framburðar og hvata til náms er til staðar .  Sumum nemendum reynist framburðurinn erfiður .  Þess vegna á kennari ekki að leiðrétta of oft , aðeins í nákvæmnisæfingum og með jákvæðum hætti .  APK stingur ekki upp á neinu varðandi leiðréttingar .  Kennslubók þessi hefur verið stórt skref í framförum kennslubóka .  Margir erlendir stúdentar hafa lært af henni , elskað eða hatað hana .  En margoft heppnaðist þeim að ná góðum tökum á íslensku – henni að þakka .  Bókin er enn notuð í kennslu við HÍ .  Má þess geta að betra efni er ekki til .  Þrátt fyrir það virðist bókin stundum vera úrelt .  Ekkert viðbótarefni , engin tenging við einhverja tungumálaramma og ekki síst stundum óskýr framsetning efnisins eru hennar stærstu lestir .  Auk þess væri æskilegt að hafa glósur ýmist á íslensku eða öðrum tungumálum .  Tillaga mín er að endurútgefa bókina einhvern tímann , ekki bara að endurprenta hana , því grunnur hennar er enn ósköp góður .  Ef til vill mun gefast tækifæri til þess .  

### essay_id = rit025_1
Er það tilviljun eða hefur Eiríkur Örn kannski tekið eitthvað annað úr frönsku fyrir verk sín en innblástur frá Oulipo ?  Eins og ég var að segja áður er ljóðskáld alltaf að teikna mynd með orðunum .  Þessi athugasemd kom frá Þórdísi og hún sagði líka að ljóð Eiríks – sérstaklega „ til þess er það varðar [ sic ] “ í Blandarabröndurum – séu stutt en segi mjög mikið og myndin sem þau teikni sé skýr og margbreytileg .  Ég var mjög sammála því og það breytti hugsunarhættinum mínum varðandi þetta ljóð – mér fannst erfitt að lesa og það var enn erfiðara að reyna að finna merkingu í því , en ég gæti verið alveg ánægð með þessa lýsingu og lesið ljóðið aftur með nýjum áhuga .  Takk fyrir það !  25.09.2020 Mannaldarhugmyndir og vistrýni Meginlesefni dagsins var Korallbruni eftir Færeyinginn Önnu Malan Jógvansdóttur .  Því miður missti ég af fyrirlestrinum en ég gæti kannski skrifað hugmyndir mínar hér í staðinn .  Færeyska er eitt uppáhaldstungumálanna minna og ég get alveg lesið hana án vandamáls ( en fletti samt upp nokkrum orðum í Sprotanum eða ISLEX orðabókinni ) , svo mér fannst skemmtilegt að hafa þessa bók með í námskeiðinu .  Ég var búin að fletta nýju bókinni hennar Önnu Malan , Psykosudrotningin sigur frá , og veit að hún er að skrifa um geðræn vandamál og áhrif þeirra , svo það er mögulegt að ég hafi lesið þessa bók út frá sama sjónarhorni .  Ég myndi segja að bókin sé falleg bæði í útliti og innihaldi , og mér fannst hún þægileg með hvítar síður og mjóa leturgerð ; væri bókin prentuð á svartan pappír eða með minna rými milli ljóða hefði verkið orðið þungt .  Þegar ég las bókina hafði ég ekki pælt svo mikið í dökku vistfræði Timothy Mortons , en þegar ég las glærurnar var alveg rökrétt að nefna hann í þessu samhengi .  Það fyrsta sem mér datt í hug var nefnilega að hafið væri einhvers konar symbólismi fyrir geðræn vandamál og drukknun mannsins í þeim .  Dýrin í vatninu eru eins og einkenni sem fylgja smitun og gera líf einstaklingsins erfiðara og erfiðara , „ éta “ hann smám saman þangað til aðeins beinagrindin er eftir .  Loksins verður manneskjan „ blá “ eins og hafið – annaðhvort hefur hún gefist upp og látið éta sig og melta , eða hún hefur lært hvernig maður getur lifað með geðsjúkdóm , þrátt fyrir að það feli í sér smá depurð .  Ég kýs seinni valkostinn – ekki vegna bjartsýninnar heldur vegna bjartsýninnar í bókmenntum sem fjalla um vandamál eins og þetta .  Maður getur skrifað frábæra texta um afturbata án þess að upphefja sjúkdóminn .  Annað sem ég hugsaði um var hafið sem symbólismi fyrir samfélagið .  Kannski er sögumaðurinn á einhvern hátt öðruvísi en hinir og getur þess vegna ekki lifað í samfélaginu án þess að fara í gegnum þetta kvalafulla ferli .  Hann berst á móti en gefst loksins upp og glúpnar fyrir valdi annars fólks .  Lífið verður því miður ekki fullnægjandi í lok bókarinnar en að minnsta kosti er sögumaðurinn orðinn „ blár “ eins og hafið í kringum hann .  Vonandi getur hann einhvern tímann synt aftur á land .  02.10.2020 Cli-fi og sci-fi ljóðlist Hugtakið ‚ sci-fi ljóðlist ‘ vekur athygli hjá mér .  Ég hef lesið vísindaskáldsögur og horft á kvikmyndir og sjónvarpsþætti , en ljóð ?  Hvernig eru þau ?  Þegar við töluðum um Morton og dökka vistfræði hans hugsaði ég aftur um Korallbruna .  Þetta er ekki fyrsta skiptið sem ég geri það í þessari viku , því ég fann eitthvað sameiginlegt með henni og megintexta vikunnar , Bad Mexican Dog eftir Jonas Eiku ( Eika ?  Fun fact : aika þýðir ‚ tími ‘ á finnsku og mér fannst það svolítið skemmtilegt þegar ég las smásöguna sem leikur sér svolítið með tímann og upplifun hans ) þrátt fyrir að um sé að ræða tvo mjög ólíka texta .  Til dæmis hafið og súrrealisminn í kringum það .  Eitthvað sem þröngvar sér inn í manneskju .  En ef mér fannst ég fljóta á vatninu eftir að hafa lesið Korallbruna var ég að sulla óstjórnlega og reyna að þvo blóðið af höndunum á mér eftir að ég las Bad Mexican Dog .  Það er eitthvað hræðilegt í textanum og andrúmsloftinu , og kannski er það nákvæmlega það sem gerir söguna góða .  Ég er alltaf að pæla í hvort um sé að ræða ‚ shock value ‘ , symbólisma , mikilvægar umræður eða eitthvað annað , þegar rithöfundar velja að skrifa um eitthvað ógeðslegt – eða á ógeðslegan hátt .  Það virkar – mig langar að lesa það – en er það siðferðislegt ?  Ég man eftir kafla í nýjustu bók Kim Leine ( Dansk standard ) , sem fjallaði um konu sem framkvæmir fóstureyðingu á sjálfri sér , og texta í Hreinsun eftir Sofi Oksanen sem var á einhvern hátt svo viðbjóðslegur ( án þess að beinlínis lýsa ógeðslegum hlutum ) að ég þurfti að taka pásu .  Stundum hugsa ég : er ég að lesa þetta af því að mér finnst þetta gott lesefni eða bara til þess að bæta í reynslubankann ?  Í tímanum spjölluðum við um að textinn sé kannski að gagnrýna suðrænan túrisma ( og gegnum það , líka kapítalisma ) , og að það skrítnasta er kannski að strákarnir vinna eins og þrælar án þess að klaga .  Sagan er einmitt skrítin – það gerðist eitt og annað sem ekki er hægt að útskýra , eins og dauði og endurfæðing Gingers – en hún er kannski að segja að skrítnir , merkilegir , hræðilegir hlutir gerist í heiminum á hverjum degi á meðan við í Vesturlöndum horfum á .  Við lifum í heimi sem við höfum skapað og hann er einmitt , eins og maður segir á góðri íslensku , eins ‚ fokkaður ‘ upp og saga Jonas Eika .  Það sem líka minnir á Korallbruna er boðskapur dökku vistfræðinnar : við erum náttúra .  Sögumaðurinn í Korallbruna getur alveg verið „ bara “ manneskja sem velur að sameinast hafinu .  

### essay_id = rit025_2
Samband manna og nátturu er vinsælt efni í cli-fi- og sci-fi-ljóðlistinni og hefur til dæmis Björk unnið með Timothy Morton .  Mér dettur tafarlaust í hug finnska þungarokkhljómsveitin Stam 1 na og söngtextar hennar , sem einmitt fjalla um dystópískan framtíðarheim – ætli söngtextahöfundurinn Antti Hyyrynen sæki líka innblástur í heim Morton ?  Ekkert kom fram þegar ég gúglaði það , en það er samt allt of augljóst þegar textarnir fjalla um „ seinasta Atlantis “ sem drukknar vegna loftslagsbreytinga .  Stam 1 na er ein vinsælasta hljómsveit Finnlands í sinni tónlistargrein og það getur vel verið vegna dálætis okkar á kaldhæðni og þunglyndi .  Allir vinir mínir á Norðurlöndum horfa líka á Black Mirror .  Ég er líka aðdáandi dystópískra sjónvarpsþátta .  Oft enda t.d. bandarískir þættir og kvikmyndir vel – heimurinn endar en manneskjan vinnur alltaf – gagnstætt skandínavískum hliðstæðum þeirra .  Í gær horfði ég á síðasta þátt bandarískrar vísindaskáldskaparseríu sem endaði furðulega vel fyrir manneskjurnar og ég er frekar viss um að ef hún hefði verið skrifuð af skandínavískum höfundi hefði hún ekki endað svona .  Kannski var það vegna bjartsýni að mér fannst lok þáttarins svo léleg og ótrúverðug ...  Ég vil ekki segja neitt hér , en get upplýst um nafn þáttanna seinna .  Af ljóðunum er kannski það eftir Mariu Dorotheu Schrattenholz sem vekur mesta athygli hjá mér .  Málið í því er eins og í ástarsögu : það gekk ekki eins og við trúðum , við getum ekki snúið aftur , það er of seint ...  Kannski er sársaukinn svipaður .  Við elskum heiminn okkar en komumst ekki hjá því að eyðileggja hann .  Ég hef sem sagt ekki lesið mörg cli-fi-ljóð , en einn uppáhaldsrithöfundanna minna skrifar hreint cli-fi .  Hún heitir Johanna Sinisalo og er búin að skrifa um t.d. hvarf býflugna , skógarelda í Ástralíu og annað sem gæti gerst skjótlega ef við gerum ekkert .  Bækur hennar eru til að minnsta kosti í bókasafni Norræna hússins í danskri þýðingu .  09.10.2020 Skáldævisögubylgja Að sjálfsögðu eru skáldævisögur vinsælar , hugsaði ég .  Mig hefur alltaf langað að lesa þær og ég skil vel hvernig maður húkkast á þeim .  Síðasta norræna skáldævisagan sem ég las var einmitt Kalak eftir Kim Leine sem við töluðum líka um og ég man eftir að einu sinni í háskólanum las ég Indíánann eftir Jón Gnarr .  Það er eitthvað sérstakt við að heyra raunverulegar persónur segja frá ótrúlegum hlutum en ég er líka oft að pæla í siðferðinu .  Það er stundum á grensunni að textinn eða listaverkið sé ekki að upphefja þessar aðstæður sem persónurnar eru í .  Einu sinni horfði ég á viðtal við listakonu sem sagði að hún væri listakona vegna þess að hún skar sjálfa sig og þjáðist af átröskunum þegar hún var yngri , og ég varð svolítið reið .  Pældu í því að segja svona þegar ungt fólk með listamannadrauma gæti hlustað á .  Þessi mýta um þunglynda listamanninn er orðin þreytandi .  Hins vegar er það mikilvægt að fólk skrifi og tali um það sem hefur verið erfitt í lífinu og æskunni , og þessar sögur vekja athygli .  Hvernig getum við gert það án þess að upphefja þunglyndi , slæma lifnaðarhætti og annað slíkt eitur ?  Má yfirhöfuð setja svona mörk þegar talað er um listina ?  „ Shock value “ gildir líka þegar talað er um lesefni dagsins , Barátta mín og Drittessay eftir Karl Ove Knausgaard .  Barátta mín þykir mér bara sjokkerandi ; í hópspjallinu vorum við að tala um hvernig fyrsti kafli hennar var til sölu fyrir 5000 kr. á Íslandi , og jú , það er allt þetta með nafnið ...  Viktoria sagði eitthvað sem mér fannst vera góður punktur : er það ekki barátta listamannsins að upphugsa alltaf eitthvað nýtt , eitthvað sem vekur athygli , eitthvað sem selur ?  Ég hef ekki lesið alla söguna , en eftir tímann í dag verð ég að skrifa hana á leslistann .  Sem aðdáandi Hugleiks Dagssonar ( já , ég er frá Finnlandi ) virði ég hugmynd Knausgaards að hugleiða lífið gegnum kúkinn .  Nokkrum í hópnum fannst þetta skemmtilegt en það voru líka nokkrar sem fannst þetta leiðinlegt – getur verið að það fari eftir húmor .  Að kúka er eitthvað sem allir geta tengt við og þannig getur þessi texti lækkað þröskuldinn til þess að lesa um heimspekilegar pælingar – eða hækkað hann , því það eru ekki allir sem nenna að lesa texta um mann sem þarf svo voðalega að kúka .  Þetta er kannski „ off-topic “ en ég verð að bæta við texta sem ég skrifaði fyrir hálfu ári síðan af því að Drittessay minnti mig á hann .  Hann getur kannski verið „ comic relief “ dagbókarinnar : Ef ég man eitthvað eftir heimspekitímunum í menntaskóla er boðskapurinn sá að vitur maður veit að hann veit ekki allt .  Þetta er einnig satt varðandi þetta námskeið : nú veit ég miklu betur hvaða bækur ég á eftir að lesa .  Byrjum með Knausgaard í jólafríinu .  

### essay_id = rit026_0
Eyland er skáldverk eftir Sigríði Hagalín Björnsdóttur .  Hún er fræg fréttakona á Íslandi og er þetta fyrsta bók hennar .  Bókin seldist mjög vel og fékk mjög góð viðbrögð frá þekktum rithöfundum og bókmenntafræðingum .  Eins og 1984 eftir George Orwell eða Blinda eftir José Saramago er Eyland dystópía .  Bókin fjallar um að Ísland verður einangrað frá umheiminum eftir að allt samband við útlönd rofnar .  Persónurnar og þjóðfélagið ganga gegnum margar breytingar á Íslandi .  Þjóðfélagið þarf að lifa af með því að breyta skipulagi landsins og endar í kynþáttamismunun .  Í þessari ritgerð verður fjallað um tvær persónur í sögunni : Elínu og Maríu .  Þær eru eins og holdgervingar tveggja hliða þjóðfélagsins .  Í fyrsta lagi verður talað um persónusköpun Elínar og hvernig persónan breytist í gegnum söguna .  Í öðru lagi verður talað um Maríu sem sér lífið sitt breytast mjög mikið í sögunni .  Í þriðja og síðasta lagi verða þessar tvær persónur bornar saman í gegnum Hjalta .  Elín er persóna sem söguhlýðandinn kynnist í köflunum „ Hjalti ” og í gegnum úrklippur .  Hún sést frá sjónarhorni Hjalta .  Hlutlæg frásögn hennar er alltaf í þriðju persónu og í nútíð .  Söguhlýðandinn veit ekki um tilfinningar hennar nema þegar hlutlægi sögumaðurinn lýsir ytra útliti hennar eða tóninum sem hún notar þegar hún talar .  Það er ytri sjónbeining og bein persónulýsing af henni í gegnum frásögn hans Hjalta : „ Hún er í ljósri kápu og augun enn blárri , enn skærari en þegar hann sá hana síðast ” ( Sigríður Hagalín Björnsdóttir 2016 : 19 ) .  Henni er lýst sem kvenlegri og sögð vera gædd persónutöfrum : „ Hún brosir sínu glaðbeitta brosi , [...] .  Það er erfitt að smitast ekki af þessari ódrepandi bjartsýni hennar ” ( 2016 : 77 ) .  Sögumaðurinn takmarkar sjónarhorn sitt við Elínu .  Hún notar kvenleika mikið eins og hún væri móðir þjóðfélagsins .  Í síðasta kaflanum er hún með barnið sitt í fanginu ( 2016 : 237 ) .  Þetta barn sýnir að það er von í framtíðinni og að hún veit hvernig á að hafa áhrif á tilfinningar fólksins .  Elín er ein af lykilpersónunum í sögunni af því að að hún verður forsætisráðherra Íslands eftir að sambandið rofnar við útlönd .  Í byrjun sögunnar er hún innanríkisráðherra og kunningi Hjalta .  Hún er eins og holdgervingur menntaðra kvenna á Íslandi .  Forseti Alþingis ákveður að Elín þurfi að verða forsætisráðherra .  Persónan þróast á meðan atburðir fara fram .  Hún byrjar að sýna þjóðernisstefnu með því að láta Sindra Snæ tala í nafni íslenska þjóðfélagsins .  Hann notar fyrstu persónu í fleirtölu , „ við ” , og upplýsir gæði íslenska þjóðfélagsins ( 2016 : 41 ) .  Söguhlýðandinn veit ekki í byrjun sögunnar að hún stjórnar þjóðfélaginu á fasískan hátt í miðju bókarinnar .  Hún þarf að taka erfiðar ákvarðanir vegna mjög óvenjulegra aðstæðna .  Það er ekki nóg að borða fyrir alla og það þarf að gera djúpar breytingar til að mata alla : „ Það er ekki eins og við höfum mikið val , eins og staðan er nú [...] Við höfum val á milli tveggja kosta ; að leysa þjóðfélagið upp , með hungurdauða og villimennsku , eða breyta því , laga það að þessum nýju aðstæðum ” ( 2016 : 71 ) .  Ráðuneytið undir stjórn Elínar verður meira og meira eins og alræðisríki .  Til þess að breyta þjóðfélaginu velur Elín áhrifamikið fólk til að vinna með henni eins og Hjalta og Sindra Snæ .  Fjölmiðlarnir og ráðuneytið vinna saman .  Elín notar Hjalta til þess að stjórna fjölmiðlunum .  

### essay_id = rit026_1
Ástarsamband byrjar á milli Elínar og Hjalta og þau sofa saman .  Elín er ráðandi í því eins og í vinnunni sinni ( 2016 : 101 ) .  Það er spurning hvort þetta sé alvöru ást eða einungis leið til að eignast barn og / eða stjórna fjölmiðlunum betur í gegnum Hjalta .  Í lok bókarinnar uppgötvar söguhlýðandinn að Elín ber engar tilfinningar til Hjalta og segir hún honum að hún sé ekki ólétt eftir hann ( 2016 : 224 ) .  Sindri Snær er leikbrúða Elínar .  Hann vinnur fyrir Elínu til þess að skemmta fólki og þannig leiða athyglina frá slæmu fréttununum .  Úlfhildur , blaðakona og kollegi Hjalta , lýsir Sindra Snæ og fasisma Elínar gegnum myndhverfingu sykurhitamælisins : „ Hún dýfir honum reglulega í sultuna sína til að fylgjast með stemningunni og þegar fólk er orðið nógu ónæmt fyrir hrottaskapnum þá lætur hún til skarar skríða .  Þetta heitir fasismi , Hjalti ” ( 2016 : 159 ) .  Elín vill vera manneskja framtíðarinnar .  Þjóðfélagið er í forgangi og ákvarðanir verða teknar fyrir velferð allra .  Það þarf alltaf að vera jákvætt þjóðfélag sem treystir henni og framtíðinni .  Hún vill til dæmis forðast að láta sérfræðing tala um myglur í smjöri sem eru fullar af C-vítamíni og gefa Íslendingum góða næringu .  Það virðist alls ekki vera nógu nútímalegt að byrja aftur að borða myglað smjör : „ Við þurfum ekki að rifja upp að þjóðin hafi lifað á mygluðu smjöri , við höfum rófur og tómata ” ( 2016 : 143 ) .  Elín segir mjög oft að hún og þjóðfélagið sé menntað til þess að réttlæta verknaði sína .  Það er til dæmis málið þegar Hjalti fattar að Elín vill minnka fjölda íbúa Íslands með því að senda útlendinga burt : „ Við erum siðmenntuð þjóð .  Við finnum lausn á þessu sem allir geta sætt við sig .  Við vonum , segir hún með áhersluþunga , að við þurfum bara að senda þá burt sem vilja fara ” ( 2016 : 164 ) .  Þeir sem vilja fara eru mjög fáir .  Söguhlýðandinn getur skynjað að Elín er rasisti þegar hún ákveður að hjálpa ekki Hjalta með því að forðast að leyfa Elíasi að flýja Leifsstöð með móður sinni .  Hún réttlætir það með því að segja : „ Reglur eru reglur .  Hvernig getum við sett reglur um ferðir útlendinga og látið síðan litla svertingja hlaupa um göturnar ? “  Lóan kom ekki til Íslands um vorið í bókinni .  Það virðist því ekki vera betra ástand erlendis .  María er ein af þessum útlendingum sem er send burt og hún er líka ein af lykilpersónunum í sögunni .  María er persónan sem söguhlýðandinn kynnist í köflunum „ María ” og „ Hjalti ” .  Frásögn hennar lýsir lífi íbúanna sem fæddust ekki á Íslandi eftir að sambandið rofnar .  Frásögnin er í þriðju persónu í nútíð .  Sögumaðurinn notar innri sjónbeiningu og ytri sýn í innri framvindu .  Hann lýsir tilfinningum hennar til að fá innsýn í hugsanir hennar .  Hitt sjónarhorn bókarinnar er í gegnum hana og börnin hennar , Margréti og Elías .  María er góð persóna sem hikar ekki við að hjálpa öðrum : „ Hún bankar upp á hjá grannkonu sinni , sæl Þórný mín , ég ætla að gefa krökkunum að borða , má bjóða þér bita með okkur ? ”  Eftir því sem sögunni vindur fram verður líf hennar samt smám saman að martröð .  María er með bakgrunn sem hentar ekki lengur þessu lífi á Íslandi : hún er frá Spáni þó hún sé með ríkisborgarrétt , Elías sonur hennar er með svarta húð og hún er fiðluleikari .  Flestir Íslendinganna í sögunni líta á hana sem útlending og tilgangslausa tónlistarkonu .  Hún er mjög sterk manneskja þrátt fyrir atburðina .  Hún gistir hjá vinkonu með börnum sínum eftir að hún slítur sambandi við Hjalta .  

### essay_id = rit026_2
Hún lifir af slysið eða árásina í Hörpu .  Hún vill ekki hjálp frá Hjalta eftir árásina .  Hún er sjálfstæð kona sem vill passa og mata börnin sín eins og hún getur .  Eftir að hafa batnað eftir árásina í Hörpu hikar hún ekki við að taka reiðhjólið sitt til að leita að vinnu í sveitinni þó að hún sé íbúi í Reykjavík .  Hún er fórnarlamb ofbeldis fyrir framan Hörpu þar sem sumt fólk mótmælir áður en sinfónía hefur tónleika .  Hún er líka fórnarlamb árásarinnar eða slyssins í Hörpu þar sem þakið hrynur á sinfóníuna .  Hún verður fyrir rasisma og kvenhatri sumra Íslendinga þegar hún leitar að nýrri vinnu .  Hún er send ásamt Elíasi burt á báti .  María gerir það sem allar mæður ættu að gera : vernda börnin sín : „ Ég fer ekki án hans , ekki láta þig dreyma um það ” ( 2016 : 221 ) . Margir atburðir sýna vel hvernig nokkrir Íslendingar skynja hana eftir að sambandið rofnar og þjóðfélagið breytist .  Íslendingar vilja ekki gefa útlendingunum vinnu eins og einn bóndi sem María heimsækir : „ Þú ert Spánverji , er það ekki ?  Hann sýgur upp í nefið og hrækir á gólfið .  Við höfum hugsað okkur að ráða bara Íslendinga , nota styrkina til að efla þjóðina , þú veist ” ( 2016 : 150 ) .  María þarf líka að venjast því að menn fara á fjörurnar við hana .  Bóndinn segir í lok viðtalsins : „ Kannski getum við átt í þannig sambandi að það væri í lagi fyrir þig að taka krakkanna þína með ” ( 2016 : 152 ) .  María er nógu sterk til að hafna þessu boði en virðist hjálparlausari í Þykkvabæ þegar Örn Úlfur nauðgar henni : „ Krjúptu , segir hann og hneppir frá sér buxunum .  Krjúptu , systir María , og ég skal blessa þig ” ( 2016 : 205 ) .  Þessir atburðir draga mátt úr Maríu : „ Hún [...] veltir því fyrir sér hvort henni eigi nokkurn tímann eftir að verða hlýtt aftur [...] hvort hún eigi einhvern tímann eftir að geta fundið til einhverra tilfinninga eins og hún gerði áður en þetta kalda glerbrot [...] stakkst inn í hjartað í henni ” ( 2016 : 91 ) , „ Það er kominn bænarrómur í rödd hennar , hún þolir það ekki ” ( 2016 : 150 ) .  Margrét , dóttir hennar , ákveður að búa hjá krökkunum á Korputorgi þar sem hún verður ástfangin af Hrafni .  María getur ekki sannfært Margréti að koma með þeim og sýnir vangetu í þessu máli .  Elín og María eru mjög misjafnar en samt báðar tengdar Hjalta .  Söguhlýðandinn getur skynjað þetta mjög vel í bókinni .  Elín er íslensk og María er frá Spáni .  Elín stjórnar þjóðfélaginu og María sættir sig við breytingarnar .  Þegar Hjalti kemur til baka frá Leifsstöð án Maríu og Elíasar sér hann Elínu á skrifstofunni sinni : „ Elín er berfætt í jógastöðu [...] og horfir út um gluggann sem vísar til hafs ” ( 2016 : 222 ) .  Þessi mynd af Elínu að gera jóga á meðan fólkið deyr úr hungri í Leifsstöð sýnir hversu stór munurinn er á milli hennar og útlendinganna ásamt Maríu og Elíasi .  Í Leifsstöð lýsir Hjalti Maríu : “ Hún er horuð og skítug en sjálfri sér lík , óðamálasvört augun leiftra ” ( 2016 : 219 ) .  Elín er búin að eyðileggja líf hennar Maríu með hjálp Hjalta þó að hann virðist aldrei fatta hvað það sem hann gerði hafði alvarlegar afleiðingar .  „ Heldurðu að hún viti ekki hvað hún er að gera , hvæsir hún .  Heldurðu að hún hafi ekki sett þessa reglugerð sjálf , elsku hvíta drottningin þín ? ”  María er klárari en Hjalti sem hefur verið blindur frá upphafi .  Eyland er bók sem talar um Ísland sem missir samband við útlönd .  Aðalþema sögunnar er hvernig þjóðfélagið svarar því .  Elín svarar því með því að verða mjög merkileg stjórnarkona , byggir ráðuneyti sitt á fasískan hátt og tekur mjög umdeildar ákvarðanir .  María er sú persóna sem sættir sig við breytingarnar í þjóðfélaginu .  Þær eru tvær mjög ólíkar persónur sem hafa bara eitt sameiginlegt : Þær eru tengdar Hjalta .  

### essay_id = rit027_0
Staða útlendinga í dystópísku samfélagi Eylands .  Eyland er fysta skáldsagan eftir Sigríði Hagalín Björnsdóttur og kom út í desember 2016 .  Í bókinni er sagt frá dystópískum heimi þar sem allt samband Íslands við umheiminn rofnar eftir óútskýrðan atburð .  Ísland einangrast frá heiminum eins og í fornöld en nú er ástandið það að allt of margir eru í landinu og ekki nóg af mat fyrir alla .  Lyf , bensín og nauðsynjavörur klárast og fólk breytist í dýr .  Bændurnir verða mikilvægasta stétt landsins og allir eru hvattir til að flytja út á land .  Bókin fjallar um daglegt líf nokkurra persóna innan árs eftir hörmungina ásamt íslensku þjóðinni í heild og tvinnar saman frásagnir persónanna og brot úr blaðagreinum sem varpa ljósi á þróun samfélagsins eftir sambandsleysið .  Í þessari ritgerð ætla ég að greina uppbyggingu upplausnar samfélagsins í atburðarásinni og byggingu sögunnar , sérstaklega stöðu útlendinga í því .  Ég mun skoða nokkur helstu atriða í byggingu , aðallega sjónbeiningu og sögumann , og reyna að leiða í ljós heildarhugsun verksins .  Atburðarás og bygging : Upplausn borgaralegs samfélags .  Strax í upphafi sögunnar birtast bjartsýn skilaboð : „ Einstaka sinnum gerist eitthvað sem þjappar öllu mannkyninu saman “ ( bls. 7 ) , sem er líka káputexti bókarinnar , en skömmu seinna fær lesandinn að vita að samfélagið mun standa saman , en í „ við gegn þeim “ - mynd , þar sem sumt fólk er á endanum dæmt óæskilegt og það fjarlægt .  Í Eylandi sjáum við umbreytingu samfélagsins og smám saman hrun þess , á meðan við fylgjumst með nokkrum persónum sem reyna að lifa sínu daglegu lífi .  Sögutíminn er eitt ár og byrjar í janúar þegar Hjalti og María slíta ástarsambandi sínu og endar um jólin , með einni undantekningu í köflunum sem heita „ Svangi “ sem eru innskot frá nokkrum árum seinna .  Hver kafli sýnir nokkrar klukkustundir eða daga í lífi persónunnar sem lesendur eru að fylgjast með .  Í upphafi er þétt frásögn þegar við erum kynnt fyrir persónunum og nýja ástandinu en maður fær þá tilfinningu að það sé farið mun hraðar yfir sögu eftir því sem líður lengra á bókina rétt eins og óhjákvæmilegt hrun samfélagsins verður að staðreynd .  Hraða uppbyggingin og spennuvöxturinn eykur þá tilfinningu að þetta hrun sé óstöðvandi og stjórnlaust .  Sjónarhorn sögunnar flakkar á milli persóna .  Bókin hefst á fyrstu persónu sögumanni , einbúa í eyðifirði sem óttast að björgunarsveitirnar finni hann .  Honum er umhugað um að komast lífs af og hann lætur lesandann vita að það sem á eftir kemur sé annáll hans um það sem hefur gerst og „ hvernig þetta myrkur skall á “ ( bls. 11 ) .  Þetta verður dálítið ruglandi þar sem í næsta kafla breytist sjónarhornið og birtist þriðju persónu sögumaður sem sér í huga annarra persóna .  Kaflar frá sjónarhorni einbúans verða líka fleiri í seinni hluta bókarinnar og atburðarás hans heldur áfram sem stangast á við að við séum að lesa ritaðar endurminningar .  Kaflarnir eru nefndir eftir persónunum sem fylgst er með og sem verða vitundarmiðja sögumannsins .  Persónur eru fjölbreyttar og sýna mismunandi þætti samfélagsins .  Hjalti er íslenskur blaðamaður með innsýn í heim stjórnarinnar eftir hrunið og hlutverk hans er að „ skrifa uppbyggilegar fréttir , fréttir sem fólk getur nýtt sér og notað til góðra verka “ ( bls. 48 ) .  María , fyrrverandi kærasta hans , er útlenskur fiðluleikari og eini eftirlifandi hryðjuverkaárásar á Sinfóníuhljómsveit Íslands .  Hún á tvö börn með tveim mönnum , og eitt barnanna , Margrét , fær sinn kafla .  Hún er að verða táningur og breytir nafni sínu í Möru eftir að hafa komist í kynni við táningagengi sem yfirtekið hefur Korputorg og lifir þar frjálst .  Síðasta persónan er Leifur , bróðir hans Hjalta , sem er læknir og þarf skyndilega að glíma við lyfjaleysi og hríðversnandi aðstæður á spítalanum .  Allar þessar persónur , á meðan sögur þeirra sameinast í fléttu , sýna okkur heilbrigða mynd af íslenska samfélaginu í þessum nýju aðstæðum .  Staða útlendinga í hinu nýja samfélagi .  Samúð söguhöfundar til stöðu útlendinga kemur í ljós fljótlega í upphafi frásagnar .  Í raun byrjar hún með Íslendingum ( Hjalta ) og útlendingum ( Maríu ) sem slíta ástarsambandi sínu , sem forspá þess að Ísland í heild muni slíta sambandi sínu við umheiminn og fljótlega við alla eftirlegu utangarðsmenn .  Viðhorf samfélagsins gagnvart útlendingum versnar sífellt , sem kemur til dæmis fram í eftirfarandi lýsingu : „ Og við hin , heimamenn , lítum þetta fólk hornauga . Einu sinni voruð þið gjaldeyristekjur en nú eruð þið byrði , þið étið frá okkur matinn og takið frá okkur störfin , þessi hræddi túristastraumur í skærlitum útivistarfatnaði . Ykkur verður að minnsta kosti ekki kalt . Farðu aftur heim á hótelið þitt , túristadjöfull “ ( bls. 137 - 138 ) . Þeir útlendingar sem höfðu störf missa þau og geta ekki fundið vinnu lengur því að Íslendingar myndu „ ráða bara Íslendinga , nota styrkina til að efla þjóðina “ eins og einn bóndi útskýrir fyrir Maríu ( bls. 152 ) ; eftirliggjandi ferðamenn verða fyrir einelti , hýrast á hótelum og þora ekki út ( bls. 138 ) , útlendingar verða merktir og slegnir ( bls. 201 - 202 ) og eru að lokum fangelsaðir í því sem áður var Keflavíkurflugvöllur ( bls. 213 , 220 ) .  

### essay_id = rit027_1
Á endanum eru þeir sendir út í hið ókunna ásamt öðrum óæskilegum , ónothæfum og hættulegum einstaklingum sem ógna stórfenglegri ímynd hins nýja sjálfbæra Íslands .  Hægt er að fylgja þróuninni á stöðu útlendinga gegnum sögu Maríu sem er sjálf útlendingur á Íslandi með ríkisborgararétt , sem segist vera „ atvinnulaus fiðluleikari á síðasta landi í heimi , og landið er búið að fá nóg af tónlist “ ( bls. 105 ) .  Hennar saga snýst fyrst og síðast um að lifa af og fá mat fyrir sig og krakkana sína .  Hins vegar er sá sem opinberar mest um stöðu útlendinga í raun Hjalti .  Hann er miðlægasta persónan og hverfist sjónarhornið mestmegnis um hann í köflum sem bera nafn hans og líka í „ Svanga “ þar sem kemur í ljós að fyrstu persónu sögumaðurinn sé eiginlega hann .  Sjónarhornið er hjá Hjalta en frásögnin er sögumannsins , sem virðist stundum alvitur þrátt fyrir að reyna að vera huglægur og notar hverja persónu sem vitundarmiðju í köflunum sem eftir þeim eru nefndir .  Þetta gerir Hjalta stundum ótrúverðugan og varpar ljósi á gagnrýna rödd söguhöfundar .  Í gegnum Hjalta geta lesendur séð „ skúrkana “ – Elínu forsætisráðherra og Ráðuneytið .  Elín er metnaðarfull stjórnmálakona , upptendruð af íslenskri þjóðernisást .  Hún þekkir Hjalta og kaupir hann með ræðu um sjálfstæði , bjartsýni og þrautseigju til þess að fá hann til að skrifa jákvæðar fréttir um vinnu stjórnarinnar .  Raunar gerist hann síðar starfsmaður Ráðuneytisins .  Elín sýnir frá upphafi að hún muni ekki láta neinn annan komast til valda né gagnrýna hana : „ Þótt allur almenningur í landinu hafi snúið bökum saman og stutt okkur þá eru þeir til sem hafa unnið gegn okkur og gegn þjóðinni .  Þið vitið hverjir þeir eru .  Þeir hafa hvatt til óeirða og upplausnar .  Þeir hafa reynt að kynda undir ótta og reiði , hvatt til einstaklingshyggju í stað samstöðu “ ( bls. 44 ) . Áætlun Elínar er best sýnd gegnum persónu Sindra Snæs , sem er í forsvari fyrir björgunarsveitirnar og eins konar Josef Mengele Elínar : „ Við höfum búið hér í nærri tólfhundruð ár og verið sjálfum okkur nóg .  Það hefur stundum verið erfitt , það hefur stundum verið kalt , en við lifðum af .  Og við erum hér enn , með okkar fagra , forna tungumál , með sögurnar okkar og ljóðin , með sveitirnar okkar grænu , sjóinn fullan af fiski , árnar fullar af orku .  Við eigum sterkustu mennina og fegurstu konurnar , þær fæða hraustustu börn í heimi .  Við deyjum allra karla og kerlinga elst .  Við stöndum saman , við göngum í þau verk sem þarf að vinna , við gerum það sem gera þarf .  Áfram Ísland “ ( bls. 42 ) ! Í vinnu hjá þeim sannfærist Hjalti í fyrstu um hugmyndafræði þeirra en er stundum meðvitaður um að eitthvað sé ekki eins og það á að vera : „ Þessi þrasgjarna þjóð lætur margt ósagt þessa dagana . Enginn talar um stjórnarandstöðuna sem hvarf , um ráðuneytin sem hafa verið sameinuð í eitt Ráðuneyti , um útlendingana í felum á hótelunum .  Enginn nefnir að lóan sé enn ekki komin “ ( bls. 140 ) , til þess eins að endurtaka möntru sína og vera í afneitun í ljósi gagnrýni annarra , til dæmis samstarfsfélaga hans Úlfhildar sem kallar Elínu fasista opinskátt ( bls. 161 ) , eða bróður hans sem segir honum frá útlendingum sem voru barðir og pyntaðir ( bls. 201 - 202 ) .  Lesendur geta líka fylgst með þróun lögreglu og björgunarsveita sem verða sífellt ofbeldisfyllri og spilltari vegna valds síns . Þau eru flatar persónur , hrein og bein illmenni , bókstaflega lýst sem dýrum , þegar Margrét ( Mara ) flokkar þau í úlfa , birni , og refi ( bls. 239 ) .  Annað atriði sem gerir það ljóst með hverjum er reynt að vekja samúð eru tveir kaflar sögunnar sem eru í fyrstu persónu fleirtölu : „ Ágrip af sögu heimsendis I “ ( bls. 64 - 66 ) og „ Ágrip af sögu heimsendis II “ ( bls. 136 - 8 ) .  Þeir þjóna sem umkvörtun vegna ástandsins , útlista hvernig málum er háttað í dystópíunni en þeir brjóta söguna óþarflega mikið upp , þar sem það kemur skýrt fram hjá öðrum persónum .  Markmið ritgerðarinnar var að greina stöðu útlendinga gegnum byggingu og atburðarás bókarinnar .  Þegar allt samband Íslands við umheiminn rofnar breytist íslenskt samfélag á skömmum tíma og þjóðernishyggja flýtur upp á yfirborðið með slagorðin „ Áfram Ísland ! “  Svona jafnvel martraðarkennt samfélag fær mann til að velta fyrir sér mannlegu eðli og hvernig fólk bregst við grundvallarbreytingum á þjóðfélaginu .  Staða útlendinga er lykilatriði hér og hjálpar til að sýna hvernig manneskjur geta verið grimmar hver gagnvart annarri þegar þeim tekst að skynja aðra sem ógn og „ ekki einn af okkur “ .  Rasismi er tekinn fyrir sem ein af heildarhugsununum ásamt því hvernig þjóðernishyggja blómstrar þegar hætta steðjar að samfélögum .  Sagan varpar einnig ljósi á íslenska samfélagsumræðu í nútímanum og viðhorf samfélagsins gagnvart útlendingum .  Hugmyndirnar bak bókinni eru áhugaverðar og athygli er vakin á hversu brothætt siðferðið og viðurkennt hegðunarmynstur í samfélaginu er í raun þegar aðhald viðurkenndra samskipta í nútíma þjóðfélagi er ekki lengur til staðar .  

### essay_id = rit028_0
Guðirnir og dýrin þeirra  Um hlutverk dýra í norrænni goðafræði .  Í flestum goðafræðum heimsins eru dýr nátengd guðum að einhverju leyti : þau eru annaðhvort vinir eða meira eins og dýrgripir guða , eða andstæðingar þeirra , en eru næstum aldrei hliðstæð þeim .  Þótt kínversk eða austurlensk goðafræði sé mjög frábrugðin þeirri vestrænu og norrænu koma dýr líka við sögu ásamt guðum og öðrum verum .  Í kínverskri goðafræði virðast dýr óæðri mönnum , en guðir auðvitað æðstir , sama hvort þau séu venjuleg dýr eða dýr sem hafa æft sig og reynt að verða einhvers konar lífverur sem hafa sál og geta brugðið sér í líki manns eða hvers sem er , vegna þess að hjónaband milli guða , manneskja og dýra var talið stranglega bannað .  En í norrænni goðafræði geta guðir af ætt ása verið í hjónabandi með guðum af vanaættum eða jafnvel jötnaættum , en auk þess er samband Loka og dýra furðulegt og nánar verður fjallað um það seinna .  Dýr virðast gjarnan vera óæðri en guðir og eru oft notuð sem samgöngutæki guðanna eða andstæðingar þeirra , sem eiga að eyðileggja allt sem guðirnir hafa skapað .  Augljóst er að þau gegna mikilvægu hlutverki í framvindu tortímingar guðanna og veraldar þeirra , þótt örlítið sé minnst á sköpun og örlög þeirra í ragnarökum , hvernig þau voru sköpuð og af hverju ; reyndar er aldrei talað beint um þau heldur voru þau talin , meðal annars , hluti guðanna .  Samt sem áður virðist sem næstum öllum dýrunum hafi verið gefin nöfn , hlutverka og eigenda þeirra einnig minnst , sem að mínu mati er nokkuð merkilegt .  Enn fremur eru flest dýr í goðsögninni persónugerð þannig að þau kunna að tala eða hugsa , eins og Fenrisúlfur , örn sem situr í limum asksins og talar öfundarorð gegn Níðhögg , og Ratatoskur sem rennur upp og niður og ber þau orð milli þeirra .  Auk þess eru íslensk nafnorð bundin ákveðnu kyni , t.d. er sól kvenkyns og fornafnið hún er notað þegar talað er um hana ; úlfur er karlkyns og fornafnið hann er notað þegar talað er um hann .  Margar dýrategundir birtust í Gylfaginningu í Snorra-Eddu , t.d. hrafnar Óðins og hafrar Þórs , úlfar komnir af sonum margra jötna og tröllskessa , hestar sem draga kerrur guða , margir ormar sem eru í Hvergelmi með Níðhögg , fuglar og býflugur við Urðarbrunn , Auðhumla sem fæddi Ymi og sleikti úr hrímsteinum fyrsta manninn , synir Loka , kettir Freyju og mörg dýr sem búa við askinn .  Meðal þeirra eru nokkur dýr sem mér finnst áhugavert að minnast á : kýr sú sem nefnist Auðhumla , synir Loka og dýr sem búa við askinn .  Nafnið Auðhumla kemur fram í Gylfaginningu 6 , „ Frá Auðhumlu og upphaf Óðins “ , þótt það birtist hvergi í Völuspá þegar völvan talar um sköpun heimsins .  Nafnið Auðhumla þýðir hin ( mjólkur - ) auðuga , kollótta kýr ( Simek , 1993 , bls. 21 ) .  Samkvæmt Gylfaginningu kviknaði hið fyrsta líf af samspili kulda og hita , það voru fyrsti jötunninn , Ymir , og fyrsta kýrin , Auðhumla .  Hún fæddi Ymi með fjórum mjólkurám sem runnu úr spenum hennar ; á meðan sleikti hún hrímsteina til að næra sjálfa sig en úr steinunum óx upp á þremur dögum forfaðir guðanna , Búri .  Búri átti son sem heitir Bor og af honum komu fyrstu æsirnir , Óðinn og bræður hans Vili og Vé .  Síðan drápu Óðinn og bræður hans Ymi jötun og sköpuðu himinn og jörð úr Ymi og mannkind úr trjám tveimur sem þeir fundu á sævarströndu .  Snorri segir ekki í Gylfaginningu eða á neinum öðrum stað hvað verður um Auðhumlu eftir að hún skapar Búra .  Augljóst er að Auðhumla gegnir mjög mikilvægu hlutverki í sköpun heimsins : hún gaf forfeðrum jötna og guðanna líf og næringu , þótt það virðist við fyrstu sýn vera kannski eina hlutverkið sem hún hefur gegnt í veröld guðanna , því hún kemur aldrei aftur við sögu .  Samt sem áður , þegar veita á þessu eftirtekt eru nokkrir punktar sem mér finnst mjög áhugavert að benda á .  Auðhumla er ein af fyrstu lífverunum og tilvera hennar er merkileg að mörgu leyti .  Hún varð til stuttu á eftir Ymi en fyrr en allir guðir og mannkindur , þannig má túlka það sem svo að hún sé formóðir allra jötna og guða , en gæti hún einnig verið formóðir allra dýra ?  Hvaðan komu öll dýr og hvenær urðu þau til ?  Það fannst hvorki í Snorra-Eddu né í Völuspá neitt um upphaf dýra .  Snorri segir í Gylfaginningu 4 , Frá Niflheimi eða Múspelli , eða þar sem hann vísaði í Völuspá í sambandi við sköpun heims , að ekkert hafi verið til í upphafi tímans nema ginnungagap . Það þýðir að jörð og himinn , vötn og sær og gróður og sandur voru ekki til í upphafi tímans , þannig að Burssynir , eða Borssynir ( sumir telja að þeir Bur og Bor séu sama persónan , en víst er að báðar kenningar vísa til Óðins og bræðra hans ) taka að sér að skapa allt það sem var ekki til áður nema dýr ; þannig má túlka að dýr hafi kannski verið til ásamt askinum áður en heimurinn var skapaður .  Auk þess lýsir Snorri í Gylfaginningu 16 , „ Um askinn “ , mörgum dýrum sem búa við askinn , t.d. erni einum sem situr í limum asksins og milli augna hans situr haukurinn Veðurfölnir , Níðhögg ásamt svo mörgum ormum að engin tunga má telja í Hvergelmi undir rót Niflheims , og á milli þeirra rennur upp og niður eftir askinum íkorni sem heitir Ratatoskur ( Sölvi Sveinsson , 2011 , bls. 184 ) .  Einnig stendur í öðru erindi Völuspár að Völvan muni eftir askinum áður en hann spratt úr mold .  Gera má ráð fyrir að askur Yggdrasils hafi samkvæmt Völuspá verið til áður en Óðinn og bræður hans sköpuðu heiminn , og dýrin hafi einnig verið til ásamt askinum , en í því tilfelli væru Ymir jötunn og kýrin Auðhumla ekki fyrsta líf heimsins eins og sagt var frá í Gylfaginningu , heldur dýrin sem búa hjá askinum .  Önnur skýring er að sagan um sköpun heimsins í Gylfaginningu standist , þ.e. að Ymir jötunn og kýrin Auðhumla séu fyrsta líf heimsins , meðal annars .  Vegna þess að bæði Ymir og Auðhumla urðu til frá hrímdropum gæti það mögulega verið að hrím hefði áfram mætt blæ hitans svo áfram hefði dropið og ný líf kviknað .  Af því komu öll dýrin og kannski fleiri jötnar , sem gæti útskýrt hvernig Búri gat son sinn Bor og hvernig Bölþorn jötunn , móðurfaðir Óðins , varð til .  Í öðru lagi er Auðhumla , að mínu mati , tákn fyrir náið samband milli jötna og ása .  Hún er talin móðir forfeðra jötna og ása , því hún nærði báða í upphafi heimsins , þannig má túlka að jötnar og æsir hafi upphaflega verið nátengdir eða jafnvel bræður .  Reyndar eru margir æsir tengdir jötnum að einhverju leyti .  Fyrst og fremst er móðir Óðins af jötnaætt , þótt hann sé talinn æðstur og elstur allra goða .  

### essay_id = rit028_1
Einnig segir í Hávamálum , í erindi 140 , að Óðinn hafi náð eða lært níu galdralög frá Bölþorni jötni , móðurföður sínum ( Lindow , 2002 , bls. 82 ) .  Meðal ásanna giftust Njörður og Freyr konum frá Jötunheimum og jötna langar mikið að giftast Freyju , Óðinn sjálfur reyndi að öðlast upplýsingar eða vit með því að sofa hjá dóttur jötna .  Þrátt fyrir allt nátengt samband milli ása og jötna , tóku alfaðir Óðinn og bræður hans að sér að drepa Ymi og skapa heiminn úr honum .  Eins og ég hef minnst á að ofan gætu æsir og jötnar verið álitnir bræður og móðir Óðins er einnig af jötnaætt , þannig að hann sleit þessi bönd við jötna í byrjun með því að drepa Ymi , hinn fyrsta jötun og „ bróður “ sinn , sem gæti táknað í fyrsta sinn að æsir hafi gert mistök og að þeir og jötnar munu berjast .  Þótt kýrin Auðhumla birtist aðeins í upphafi sköpunar heimsins er hún mjög mikilvæg og táknræn mynd í goðsögninni .  Hún táknar líf og dauða , upphaf og enda ; hún er ein af fyrstu lífverunum samkvæmt Snorra , hún gaf forfeðrum jötna og ása líf , enda táknar hún enda vegna þess að Óðinn og bræður hans drápu forföður jötna og þeir munu berjast í ragnarökum .  Þegar talað er um dýr í norrænni goðafræði verður Loki helsta persónan í umræðunni , fyrir margra hluta sakir .  Samkvæmt Gylfaginningu er Loki eða Loftur talinn með ásum , þótt faðir hans sé Fárbauti jötunn en móðir hans er nefnd Laufey eða Nál og fannst hvergi í öðrum heimildum en í Snorra-Eddu , en oft er Loki kenndur við hana og er þá Loki Laufeyjarson en ekki Loki Fárbautason .  Hugsanlega er móðir hans Laufey af ættum ása , þannig að Loki geti talist til ása og er einnig þekktur sem Laufeyjarson .  Hann átti son sem heitir Nari eða Narfi með Sigyn , eiginkonu sinni , og átti einnig fleiri börn með Angurboðu , gýgi í Jötunheimum : Miðgarðsorminn , Fenrisúlf og Hel . Auk þeirra fæddi hann Sleipni , hinn áttfætta hest Óðins , þegar hann breytti sér í meri til að heilla jötnahestinn Svaðilfara burt frá verki .  Nafnið hans Loki gæti hugsanlega verið stytting nafnanna Loftur og / eða Lóður ( Simek , 1993 , bls. 160 ) .  Simek telur í bók sinni að „ Loftur merki hinn fleygi , upphafni , eða leiftur , sá sem leiftrar , en hvorug merkingin hæfir persónu hans sérstaklega vel “ ( Simek , 1993 , bls. 160 ) . Hann telur einnig að samkvæmt Völuspá gæti Lóður verið annað nafn Loka og það hæfir persónu hans betur , vegna þess að hlutverk Lóðs kemur „ fremur illa heim og saman við aðrar gerðir Loka “ ( Simek , 1993 , bls. 160 ) .  Það sem mjög áhugavert er , er að hvorki Loki né Angurboða líta furðulega út , að minnsta kosti eru þau ekki ormar eða úlfar , samt eru afkvæmi þeirra öðruvísi , enda hefur Sleipnir sem Loki átti átta fætur .  Í sambandi við Fenrisúlf , gæti ein skýringin verið að afkvæmi gýgjar og jötuns séu úlfar , samkvæmt Gylfaginningu 12 , „ Frá úlfakreppu Sólar “ , vegna þess að Loki á föður sem er af jötnaætt .  Samt sem áður er engin útskýring á miðgarðsorminum , þótt Simek segi í bókinni sinni að „ hugmyndin um stöðu Loka sem föður skrímslisins sé því tvímælalaust mjög forn að uppruna “ ( Simek , 1993 , bls. 169 ) .  Hið þriðja barn Loka er Hel sem er venjulegust miðað við bræður hennar .  Þar sem Loki er eina goðið sem á svona furðuleg afkvæmi , þar sem Sleipnir er talinn með , þá má túlka það sem svo að hann gæti verið , að mínu mati , foringi eða kóngur furðudýra , og þess vegna geti hann brugðið sér í líki kvenna og annarra dýra .  Loki er , að mínu mati , áhugaverðastur allra goðanna , vegna þess að uppruni , eiginleiki og börn hans , ólíkt öðrum ásum , eru öll ákaflega dularfull .  Eins og hefur verið bent á að framan , þótt faðir Loka sé af jötnaætt er Loki sjálfur talinn með ásum .  Helsta einkenni Loka er að hann getur breytt sér í líki kvenna og dýra , sem minnir mig á persónu í einni frægustu skáldsögu Kína .  Aðalpersónan í sögunni er api sem kom frá steini einum eftir þúsaldar skjólleysi undir mána og sól ; hann er vitur og hefur lært góðan seið : hann getur breytt sér í 72 mismunandi form , lifandi vera eða dauðra ; síðan fór hann til himna .  Hann reyndi að vera þjónustumaður goðanna en var svikinn af guðum , svo hann reis upp gegn þeim og var bundinn undir steininum mikla .  Einnig eru flestir guðir í sögunni með vagna sem dregnir eru af dýrum , t.d. af hestum , ljónum , hlébörðum , hröfnum o.fl .  Þegar Loki og apinn úr kínversku sögunni eru bornir saman , þá virðast þeir eiga nokkur einkenni sameiginleg .  Fyrst og fremst er uppruni þeirra óljós , apinn kom frá steininum og foreldrar Loka fundust ekki í öðrum heimildum .  Einnig eru þeir nátengdir dýrum , Loki , eins og ég túlkaði , gæti verið foringi furðudýra , en apinn er foringi apa .  Þeir hafa báðir lítinn áhuga á stjórnarvaldi á himnum , þótt þeir hafi reynt að þjóna guði en verið sviknir af guðum , þannig að Loki þarf að standa við hlið jötna og sona sinna á móti guðum .  Goðafræði er mjög áhugavert efni til að veita meiri eftirtekt , sérstaklega varðandi guði og dýrin þeirra .  Þótt fræðimenn hafi farið lengi á þessa leið að læra um efnið eru ekki margar greinar sem fjalla eingöngu um dýrin og hlutverk þeirra .  Mér finnst mjög áhugavert að flestir guðir séu með dýr sem þjónustutæki , enda eru þau andstæðingar guðanna í ragnarökum , en örlítið var skrifað um uppruna dýra í sambandi við sköpun heimsins .  Í ritgerðinni var fjallað um Auðhumlu og táknrænt hlutverk hennar og einnig Loka og samband hans við dýrin .  Síðast en ekki síst var Loki borinn saman við persónu í kínverskri skáldsögu .  Niðurstaðan er sú að dýr gegna mikilvægu hlutverki í framvindu goðsagnanna .  Auðhumla er tákn fyrir líf og dauða , upphaf og enda , vegna þess að hún er ein af fyrstu lífverunum samkvæmt Snorra , hún gaf forfeðrum jötna og ása líf , enda táknar hún enda vegna þess að Óðinn og bræður hans drápu forföður jötna og þeir munu berjast í ragnarökum .  Börn Loka sem flest eru furðudýr gegna því hlutverki að útskýra einkenni og hæfileika Loka betur .  Vandamál sem ég rakst á þegar ég gerði þessa ritgerð er að goðafræði er mjög viðfangsmikið efni og samt mjög spennandi að rannsaka , þannig að það tekur miklu meiri tíma að skilja sögurnar betur , einnig sögur í austurlenskum bókmenntum , til að gera betri samanburð .  

### essay_id = rit030_1
Það kallast aðlögunarþáttur og eru orðin sem falla undir það lýsingarorð , töluorð og fornöfn .  Fornöfnin skiptast þó niður í persónufornöfn sem hafa ekki kynbeygingu ( ég , þú , við , þið ) en flest fornöfn hafa þrjú kyn í aðlögunarþætti ( sá / sú / það ) .  Aftur á móti hefur þriðja persóna í persónufornöfnum kyn sem orðasafnsþátt , það er ekki hægt að segja : Hún er glöð .  Kyn birtist því aðallega sem setningarfræðileg samsvörun , þrátt fyrir að það sé í raun nafnorðið sjálft ( og persónufornöfnin í þriðju persónu ) sem „ eiga “ kyn .  Kyn nafnorðanna birtast þó einnig í beygingarmynstrum orðanna , t.d. beygjast karlmannsnöfnin Hannes og Jóel og kvenmannsnöfnin Agnes og Bóel með ólíkum hætti , þótt nefnifallið sé mjög svipað .  1.2 Togstreita milli líffræðilegs og málfræðilegs kyns .  Ef málfræðilegt kyn orðs , sem táknar lifandi veru , samræmist ekki við líffræðilegt kyn þess sem vísað er í kemur upp viss togstreita í tungumálinu sem þarf að leysa .  Það getur gerst til dæmis í starfsheitum eins og kennari , sem er málfræðilega karlkyns orð en getur táknað karlkyns og kvenkyns kennara .  Málfræðilegt kyn orðsins kennari ákvarðar setningarfræðilega samsvörun lýsingarorðs eða fornafns sem því fylgir – óháð því hvers líffræðilegs kyns kennarinn er .  Það er til dæmis ekki hægt að segja : Kennarinn er hávaxinn . Í íslensku er kvenkyn markað gagnvart karlkyni , það er að segja að kvenkyns samheiti er ekki hægt að nota þegar vísað er til fólks almennt .  Það þýðir einnig að kynmörkun orðanna er ekki alltaf skýr , sem getur orsakað að gripið sé til orða eins og kennslukona þegar á að undirstrika að um kvenkyns kennara sé að ræða .  Það er hins vegar ekki hægt að fjalla um karlkennara .  Málfræðilegt karlkyn gegnir því stöðu grunnkyns í andstæðu kynjanna og birtist þetta hvað skýrast þegar kvenkynsútgáfur af orðum eru búnar til , t.d. með viðskeytinu -ynja ( eins og í úlfynja , hertogaynja ) eða -ía og -ína ( eins og í Ólafur / Ólafía , Jón / Jónína ) .  Þegar fornafn eða lýsingarorð í fleirtölu á að vísa til bæði karl- og kvenveru kemur upp setningarfræðilegt vandamál sem þarfnast úrlausnar .  Á íslensku hefur einkenni forngermanskra mála um notkun hvorugkyns varðveist í þeim tilvikum .  Íslenskan hefur hins vegar einnig hlutlaust karlkyn í því hlutverki og því er ágreiningur um hvor leiðin sé betra mál .  Formlegt samræmi þýðir að fornöfn , töluorð og lýsingarorð taki beyginguna sem samsvarar réttu málfræðilegu kyni , óháð því hvern er verið að vísa í .  Dæmi um það er úr nýlegum fréttum frá mismunandi fréttaveitum um sama efnið : ( 1 ) „ Sóttu ungan ( kk. ) fjallgöngumann ( kk. ) sem hrasaði á Esju . “  ( 2 ) „ Barnið ( hk. ) slasaðist á fæti og er nú verið að flytja það ( hk. ) niður á sexhjóli . “  ( 3 ) „ Samkvæmt upplýsingum frá Slysavarnafélaginu Landsbjörg er stúlkan ( kvk. ) , sem er um 10 ára aldur , ekki alvarlega slösuð ( kvk. ) en þó ófær ( kvk. ) um að ganga niður fjallið sökum meiðsla . “  Málstaðallinn og móðurmálskennsla mæla með að nota formlegt samræmi , það þýðir að nota skuli endurvísun í kyn nafnorðsins .  Hins vegar er möguleiki á því að nota merkingarlegt samræmi í íslensku og vilja sumir meina , eins og kvennaguðfræðingar og sumir femínistar , að það sé betra mál .  Með dæmunum hér að ofan væri möguleiki á að breyta fyrstu tveimur dæmunum sem svo : ( 1a ) Sóttu unga ( kvk. ) fjallgöngukonu ( kvk. ) sem hrasaði á Esju ( það myndi þó þykja óeðlilegt að kalla unga stúlku konu en minna mál væri að kalla hana mann sökum þess að maður gegnir bæði því hlutverki að tákna karlmenn og mannfólk almennt ) . ( 2a ) Barnið ( hk. ) slasaðist á fæti og er nú verið að flytja hana ( kvk. ) niður á sexhjóli .  Í dæmi 2a er bendivísun sem þýðir að hér er formlegt ósamræmi á kynjum nafnorðsins og persónufornafnsins .  Það þýðir þó að við erum upplýst um líffræðilegt kyn viðkomanda .  Í tilfellum þar sem vísað er í hóp fólks með mismunandi líffræðileg kyn hefur varðveist í íslensku að nota hvorugkyn , eins og Jón Axel Harðarson benti á .  Corbett skrifar einnig að íslenska taki hvorugkyn fleirtölu fram yfir aðra möguleika og að hvorugkyns fleirtala sé notuð yfir allskonar samblöndun af kynjum .  Auglýsingar sem menningartextar .  Með ofangreint í huga sný ég mér að textanum sem um ræðir .  Ég mun greina tungumálið sem var notað í auglýsingabæklingi frá IKEA sem barst heimilum landsins snemma árs 2019 .  Textinn sem birtist í honum er að því leyti nytjatexi .  Það er áhugavert að skoða auglýsingar , sem hluta af menningu eða þjóðfélagi , sem stækkunargler og á sama tíma sem magnara .  Auglýsingar eru ekki gripnar úr tómu lofti .  Þær varpa ljósi á ákveðna sýn samfélagsins á hluti .  Þannig er líka textinn , sem birtist sem hluti af auglýsingunni , aldrei hlutlaus heldur er hann alltaf settur fram af ásettu ráði og hægt er að finna ýmsa samfélagslega strauma í honum þegar leitað er að þeim .  Erving Goffman er félagsfræðingur sem skoðar einmitt auglýsingar sem myndmál sem notar „ fasta siði “ til þess að auglýsa varning .  Þegar Goffmann talar um fasta siði ( e. rituals ) meinar hann hluta af athöfnum sem hvert samfélag byggir upp sem fasta liði samfélagsins til að halda upp á á vissum tímamótum .  Þegar borin hafa verið kennsl á tímamót er haldið utan um þau með föstum siðum sem endurtaka sig í öreiningum ( t.d. fjölskyldum ) og endurspegla stóra samfélagsstefnu .  Þegar kyn tekur mið af líffræðilegu kyni manneskjunnar ( hvort það sé útskýrt á líffræðilegan eða lærðan hátt ) ber að skoða birtingarmyndir kyns sem stílfærða framsetningu ( e. conventionalized portrayals ) .  Eins og Goffmann útskýrir þá búa auglýsingastofur þessa föstu siði ekki til en þær notfæra sér merkingu vissra hluta sem þeim þykir æskilegt fyrir sína vöru .  Erving Goffmann skoðaði eingöngu myndmál í auglýsingunum en ég tel að ályktanir hans geti verið gagnlegar við skoðun á tungumálanotkun í tungumálum eins og íslensku þar sem málfræðilegt kyn er víða sýnilegt ( þvert á móti eru bara leifar af kynjakerfi fyrri alda sýnilegar í nútímaensku ) .  Marshall McLuhan skrifaði mörg af grundvallarritum fjölmiðlafræða , ef svo má komast að orði .  Í Understanding Media tekur hann einnig auglýsingar fyrir og kemst að svipuðum niðurstöðum og Goffmann úr félagsfræði .  Hann skrifar einnig um tilgang auglýsinga og útskýrir hvað , að hans mati , liggur að baki þeim : „ To put the matter abruptly , the advertising industry is a crude attempt to extent the principles of automation to every aspect of society .  Þessa vinnu skoðaði Goffmann og ætla ég að nýta þau tól hér í skoðun á IKEA-bæklingnum .  

### essay_id = rit030_3
Þá er minnst á skápahurðir sem sjálfbærara val , því skápahurðirnar eru úr endurunnum við sem er klæddur með plastþynnu sem er úr endurunnum PET-flöskum .  Hér er augljóst að um samanburð sé að ræða , annars vegar skápahurðir sem eru ekki unnar úr endurunnum efnum og hins vegar þessar skápahurðir sem teljast þá sjálfbærara val .  Varðandi notkun málfræðilegs kyns er samræmis ekki gætt innan textans .  Í dæmum þegar lesandinn er þúaður er vandlega passað upp á að nota atviksorð í stað lýsingarorðs , sem þýðir að hér þarf ekki að gæta málfræðilegs kynjasamræmis þar sem atviksorð beygjast ekki .  Dæmi um það eru ( 1 ) Hlýlegt svefnherbergi veitir þér vellíðan og slökun sem eru forsendur fyrir góðum og endurnærandi nætursvefni – og þú vaknar klár í það sem dagurinn býður upp á .  ( 2 ) Dýnurnar okkar hafa farið í gegnum strangar gæðaprófarnir , sem þýðir að við getum boðið upp á 25 ára ábyrgð á meðan þú sefur rótt .  ( 3 ) Þess vegna færðu 90 daga skilafrest til að skila henni og fá aðra dýnu í staðinn .  Þegar dýnan er fundin , sefur þú vært með 25 ára ábyrgð .  Bróðurpartur dæmanna er þannig – fólk er þúað og svo kemur ekkert samræmi í setningunni , hvorki formlegt né merkingarlegt .  Í fjölda dæma eru jafnvel engin lýsingarorð , töluorð eða fornöfn notuð þannig að ekkert málfræðilegt samræmi birtist .  Dæmi um það eru : ( 4 ) Veldu úr breiðu úrvali af rúmum og hirslum og fáðu frábærar hugmyndir sem veita þér innblástur við hönnunina á svefnherberginu þínu .  ( 5 ) Notaðu teikniforritið okkar til að prófa þig áfram með þinni samsetningu .  Í einu dæmi er vísað í líffræðilegt kyn lesandans .  Þetta dæmi stendur eitt í bæklingnum og er þessi aðferð ekki mikið notuð í íslenskum textum , bæði vegna þess að það er erfitt að bera hana fram ( það er óljóst hvort maður eigi að segja setninguna tvisvar eða einungis lýsingarorðið ) og vegna þess að íslenskan hefur tvær leiðir til að komast hjá slíkum skástrikum – annars vegar að nota hlutlausa karlkynið og hins vegar að setja setninguna í fleirtölu og geta þá notað hlutlausa hvorugkynið .  Seinni möguleikinn myndi hins vegar stangast á við málsniðið í textanum og fara úr þúun í það að nota „ formlegra “ skrifmál .  ( 6 ) Góður nætursvefn skiptir miklu máli .  Þegar þú byrjar daginn úthvíld / ur / t er auðveldara að njóta þess þegar vel gengur og takast á við það sem gengur illa .  Sum dæmi nota orðið fólk sem kallar samkvæmt formlegu samræmi eftir hvorugkyni og samkvæmt merkingarlegu samræmi að einhverju leyti líka – þar sem er jú verið að vísa í hóp einstaklinga og oft er ekki vitað hvort að hann sé karlkyns , kvenkyns , blanda af þeim eða ókyngreindur .  ( 7 ) Það er þó afar einstaklingsbundið hvernig hirslu fólk vill .  ( 8 ) Við viljum koma til móts við þarfir sem flestra þannig að við spurðum fólk víða um heim hvernig draumafataskápurinn þeirra væri .  Sums staðar er ekki hægt að greina persónufornafn , þar sem karlkyns-, kvenkyns- og hvorugkynsformin eru eins í þágufalli og eignarfalli fleirtölu .  ( 9 ) Rúmsamsetningar eru vinsælar hjá þeim sem vilja hærra rúm .  ( 10 ) Við viljum koma til móts við þarfir sem flestra ...  Höfundur IKEA-bæklingsins notfærir sér þó líka eiginleikann sem íslenskan hefur upp á að bjóða , þegar talað er um fólk , hlutlausa karlkynið .  ( 11 ) Leiðin að svefnþægindum er mismunandi fyrir hvern og einn .  ( 12 ) Allir þurfa að geyma föt , skó og fylgihluti .  ( 13 ) Það þarf tvo til að sinna flutningi og samsetningu á PAX-fataskápum .  ( 14 ) Festu grindur og hillur í réttri hæð og það verður auðvelt fyrir alla að ná í það sem þeir þurfa , líka yngri fjölskyldumeðlimina .  Þá ber að athuga að ég taldi hér upp öll dæmin um hlutlausa karlkynið sem finna má í textanum .  Þau dæmi eru hlutfallslega fá .  Mér þykja þessi dæmi samt sýna ágætlega hversu sterka fótfestu hlutlausa karlkynið hefur í íslenskunni , sérstaklega í orðasamböndum eins og hvern og einn .  Einnig í dæminu : „ það þarf tvo til að sinna flutningi “ – varla þarf tvo karlmenn ( og alls ekki konur ) í flutninginn , fremur er átt við ótilgreint fólk .  Mín greining á textanum er sú að höfundurinn virðist passa sig að ávarpa ( öll ) líffræðilegu kynin miðað við fjölda dæma sem eru ótilgreind .  Það getur að vísu stafað af því að verið sé að ávarpa kaupendur og ekki sé vitað hvers líffræðilegs kyns þeir eru .  Mér finnst í því ljósi mjög áhugavert að sjá hlutlausa karlkynið í texta sem virðist annars forðast formlegt samræmi á ýmsa vegu .  Að lokum langar mig að vísa í orð McLuhans og Goffmans um að auglýsingatextar geti verið eins og smásjá á samfélagið .  Textinn í IKEA-bæklingnum er engin undantekning og mín greining er sú að verið sé að passa að nota einhverskonar mál allra kynja .  Slíkar málbreytur virðast vera í þungri stöðu með hlutlausa karlkynið sem er enn þá ríkjandi í tilvikum þegar það er verið að vísa í fólk án þess að nefna það með nafni .  Úrvalið í töflunni er öll dæmi úr bæklingi sem tala annaðhvort um fólk eða til fólksins .  Hér er talið upp í þeirri röð sem dæmin birtast í bæklingnum .  

### essay_id = rit031_0
Skýrsla um tíma nr. 8 , 5.3.2019 .  Gestur : Helga Hilmisdóttir .  Tíminn sem Helga Hilmisdóttir hélt fyrir okkur þótti mér mjög áhugaverður .  Hún byrjaði á því að gefa okkur góða yfirsýn yfir fræðigreinina félagsmálfræði og mismunandi útfærslur af henni .  Við höfðum áður fjallað um félagsmálfræði á námskeiðinu en það var fróðlegt að fá hennar álit .  Ég skrifaði um félagsmálfræði í fyrri skýrsluskilunum mínum og einbeitti ég mér þar frekar að kenningum Labovs og mótrökunum gegn rannsóknarniðurstöðum hans .  Helga benti hins vegar einnig á rannsóknarspurningar frá Lakoff .  Robin Lakoff skrifaði bók árið 1975 , Language and woman's place , og grein að sama nafni 1973 .  ( Algjörlega ótengt efninu þá var ég viss um það , áður en Helga Hilmisdóttir benti á það , að Lakoff væri karlmaður .  Ég hafði ekki lesið bókina hennar fyrir tímann og gekk út frá því að manneskja nefnd Robin hlyti að vera karlmaður ... jafnvel þótt bæði karl- og kvenmenn geti borið nafnið ) .  Aðferðafræði Lakoffs má kalla sérstaka að mínu mati .  Mér þykir slík aðferðafræði heldur óvísindaleg og myndi mér þykja áhugavert að vita hvað kennarar hefðu um slíkar rannsóknaraðferðir að segja ef nemendurnir myndu í heimaverkefnum aðeins greina frá sinni eigin reynslu og eigin sýn á heiminn .  Samkvæmt Wikipedia hefur Lakoff kennt síðan 1972 í University of Berkeley þannig að það má ganga út frá því að hún hafi þegar lokið fræðigráðu þegar greinin birtist og seinna bókin .  Það ber þó að hafa í huga að bókin birtist undir hennar nafni og ekki með fræðigráðu í titlinum og það er að sjálfsögðu öllum frjálst að tjá sína skoðun í frítíma sínum .  Það má að vísu nefna að greinin og bókin hafa verið til umræðu í meira en 40 ár og má hrósa Lakoff fyrir það .  Til að tengja þessa umræðu raunheiminum okkar langar mig að benda á hugmyndina um filter bubble , eins konar bergmálsklefa , sem hefur verið í umræðu .  Bergmálsklefi þýðir að einstaklingar sjái bara það á netinu eða samfélagsmiðlum sem samsvarar þeirra sannfæringu þar sem ekki allt efni er notendum sjáanlegt , einungis það sem algóriþmi hefur valið handa notandanum .  Mér þykir stórhætta á að með rannsóknaraðferð sinni lendi Lakoff í slíkri blöðru , aftengd umheiminum , ef hún skoðar einungis málhefð síns umheims ( hvítar akademíkur ) .  Mig langar að endurtaka hér orð Jenny Cheshire frá 2004 sem ég benti einnig á í fyrri skýrsluskilum ( en sem hafa jafnmikið vægi hér ) um að hættan sé veruleg í því að kljúfa mannkynið í kvenkyn og karlkyn og skoða ekki aðrar breytur .  Mér finnst áhugavert að skoða bók Dale Spender , Man made language , í því samhengi .  Hún segir : „ As with so much of the knowledge we have inherited , women appear as deficient – or deviant – in studies of language and sex . “  Hún nefnir að það sé aðallega vegna þess að rannsóknarspurningar ganga beinlínis út frá því að það sé eitthvað „ að “ tungumáli kvenna og hefur fólk rannsóknir sínar þaðan .  Spender nefnir einnig að Lakoff haldi líka að tungumálið sem karlmenn noti sé staðallinn og skoði kvenkyns tungumálanotkun í samhengi við þann staðal .  Með því gefur Lakoff sér ekki möguleika á því að finna jákvæðar niðurstöður í kvenkyns tungumálanotkun .  Spender nefnir eins og Cheshire að rannsóknir hafi oft ekki getað skjalfest muninn sem þau vildu finna milli kvenkyns- og karlkynsmálnotkunar og nefnir tónhæð , kurteisi , og slanguryrði til að byrja með .  Það sem mér þótti sérstaklega áhugavert var þó greining hennar á því hvort kynið tali meira og hugmyndin að „ konur tali of mikið “ .  Það hefur aldrei birst rannsókn sem styður hugmyndina um að konur tali meira en karlar .  Hennar niðurstaða er sú að konur séu mældar á móti þögn en ekki á móti staðlinum sem karlar eru bornir saman við .  Mér fannst aukalesefni Helgu sérlega áhugavert og langar mig að koma aðeins inn á það .  Elinor Ochs skrifar í sinni grein um ósýnileika mæðranna sökum - meðal annars - tungumálanotkunar við uppeldi ungra barna .  Hún segir að mikilvægur þáttur félagslegs uppeldis sé tungumál – ekki einungis orðaforði heldur einnig notkun tungumálsins .  Ochs greinir frá því að í hvítum bandarískum millistéttarfjölskyldum tíðkast uppeldi sem gerir mömmur ósýnilegar ; að vísu þurrka þær sjálfar sig út með tungumálanotkun sinni .  Uppeldi í hvítum bandarískum millistéttarfjölskyldum setur barnið í brennidepil .  Ochs sýnir að það sé ekki algilt og bendir á að í fjölskyldum í Samóa séu börnin ætluð til að höfða til hinna eldri og ekki öfugt .  Hún bendir einnig á það að uppeldi í Samóa sé á ábyrgð beggja kynja og ekki , eins og í Bandaríkjunum , aðallega í höndum kvenna .  Stílbrögðin sem mæður í hvítum millistéttarfjölskyldum í Bandaríkjunum nota við börnin sín eru margslungin .  Þær nota oft það sem kallast hjal á íslensku eða baby talk eða Motherese á ensku .  Hjal beinist þannig að börnunum og það sem fullorðnir halda að séu þarfir þeirra .  Það birtist einnig í for-samtölum ( e. proto-conversations ) þegar mæður eru tilbúnar til þess að vera eins konar búktalarar og halda uppi samtölum milli sín og „ barnsins “ .  Þegar kemur að því að hrósa börnum fyrir vel unnin verk birtist þessi ósýnileiki hvað mest .  Þessi hegðun lætur barnið líta út fyrir að kunna meira en raunin er og lækkar einnig stöðu móðurinnar gagnvart barninu .  Það kann að vera að það sé ætlunin með þessari hegðun , sem sagt að jafna út stöðu barnsins og móðurinnar og láta líta út fyrir að þroskamunurinn sé ekki jafnmikill og hann er .  Ochs bendir á að svoleiðis hegðun sé engan veginn algild og nefnir að það kunni að vera að þessi hegðun stuðli að því að börn beri minni virðingu fyrir mæðrum sínum sökum tungumálsins í uppeldisaðferðinni .  Lokaorðin hennar langar mig að endurtaka hér þar sem að þau eru frekar sláandi .  Þessi lokaorð minna mjög mikið á bókina The Feminine Mystique eftir Betty Friedman sem átti stóran hlut í fyrstu bylgju femínisma árið 1963 .  

### essay_id = rit031_1
Það sem Ochs bendir á í samhengi við tungumálið – barnauppeldi með það að leiðarljósi að gera verk mæðranna ósýnileg – nefnir Friedan í tilvist húsmæðra og kallar það „ vandamálið sem ber ekki nafn “ .  Friedman bendir á það að þessi tilvistarkreppa , þegar manneskjan sér einungis um þarfir aðra og ber annars ekki ábyrgð utan heimilis né hefur þróunarmöguleika fyrir sjálfa sig , sé víða að finna .  Friedan kom að vandamálinu í miklu víðara samhengi og ekki út frá tungumálasjónarhorni en mér fannst áhugavert að láta þessar tvær hugmyndir standa hér hlið við hlið þar sem að þær eru ansi líkar .  Skýrsla um tíma nr. 9 , 12.3.2019 .  Gestur : Þorbjörg Þorvaldsdóttir .  Það var mjög gaman að hlusta á Þorbjörgu og hennar rannsóknarvinnu .  Mig langar fyrst að koma inn á seinni hluta tímans þegar hún talaði um samræmi kyns við samtengda nafnliði , það er að segja þegar tvö nafnorð , sem kunna að vera af mismunandi kyni , kalla eftir einu setti af þáttum eða samræmismörkum .  Úrlausnin er ekki alltaf auðveld eins og Þorbjörg benti á í dæmunum sínum um jarðafarir .  ( 1 ) Blóm og kransar afþakkaðir .  ( 2 ) Blóm og kransar afþökkuð .  ( 3 ) Blóm og kransar vinsamlegast afþakkað .  Þriðji möguleikinn þykir mér hljóma eðlilegastur en því ber auðvitað að gæta að ég hef ekki íslensku sem móðurmál og kann því að hafa skakka tilfinningu .  Þorbjörg nefndi að þriðji möguleikinn virðist vera að færa sig í aukana – sem sagt að nota hlutlaust hvorugkyn yfir nafnorð af ólíku kyni eins og þekkist í nöfnum lifandi vera .  Slíkar útreikningsreglur kallast kynjaútreikningur eða gender resolution og þekkist úr bók Corbett .  Útreikningsreglur segja til um mynstur þáttaútreiknings í samræmi með samtengdum nafnliðum .  Karlkyns eintala + karlkyns eintala = Karlkyns fleirtala .  Kvenkyns eintala + kvenkyns eintala = Kvenkyns fleirtala .  Hvorugkyns eintala + Hvorugkyns eintala = Hvorugkyns fleirtala .  Allar samsetningar mismunandi kynja = Hvorugkyns fleirtala .  Bókin eftir Greville Corbett , Gender , fer í gegnum ótal tungumál heims til að útskýra öll smáatriðin sem kynjakerfin hafa upp á að bjóða og fannst mér mjög áhugavert að sjá að hann náði að nefna íslensku líka á nokkrum stöðum .  Langar mig hér að benda á þegar hann nefnir útreikningarreglur í íslensku einmitt eins og ég taldi þær upp hér að ofan .  Hann nefnir einnig að hvorugkyns fleirtala sé aðalform kynjaútreiknings .  Mínar vangaveltur í þessu eru : hvað þá með önnur orð sem ná yfir óskilgreindan hóp kynja , eins og foreldrar , forstjórar , læknar og svo framvegis ?  Eftir því sem ég kemst næst er málið ekki jafnskýrt og Corbett segir það vera .  Ég vísaði í fyrri skýrslukilum á íslenska málfræðinga sem halda föstum tökum um hlutlausa karlkynið sem indóevrópskan arf , t.d. Guðrún Þórhallsdóttir og Jón Axel Harðarson .  Ég er því orðin verulega óviss hvor hliðin hafi rétt fyrir sér – kynjaútreikningurinn með hlutlaust hvorugkyn yfir hóp fólks af óþekktu kyni ( þau fylgismenn Kvennakirkjunnar ) eða hlutlausa karlkynið sem virðist standa í reglubókum ( þeir fylgismenn Kvennakirkjunnar ) .  Hlutlausa karlkynið er að sjálfsögðu til í mörgum indóevrópskum málum og er umræða í gangi í Þýskalandi núna um notkun hlutlauss karlkyns í Wikipedia-greinum .  Samkvæmt sjálfskipuðum reglum þurfa starfstitlar að vera í karlkyni og í textanum verður að nota hlutlausa karlkynið .  Einnig vantar enn í mörgum listum kvenkynsútgafur , eins og um kvk. vísindaskáldsöguhöfunda ( á þýsku er nauðsynlegt að taka fram kyn höfundarins í titlinum , Autorin fyrir kvk. , Autor fyrir kk. ) .  Áður fyrr voru konur innifaldar í karlalistanum .  Á þýsku er til fallegt nýyrði um hlutlausa karlkynið : konur eru mitgemeint , kannski þýtt sem meðhugsaðar eða átt-við-líka .  Bráðum verður efnt til kosninga varðandi þetta málefni innan Wikipedia-heimsins og verður áhugavert að sjá hver niðurstaðan verður .  Mér fannst einnig áhugavert að velta fyrir mér hvernig fólk lærir kyn orðanna .  Á íslensku ræðst kynið aðallega af beygingarflokkum en þó líka af rótagerð .  Það er þó allur gangur á því í tungumálum heims , eins og Corbett sýnir .  Það er áhugavert að mælendur móðurmála gera ( nánast ) engin mistök í notkun málfræðilegra kynja og að erlend orð taki líka málfræðilegt kyn í tungumálinu .  Þetta tvennt bendir til þess að fólk læri kyn orða ekki „ úr bókunum “ og muni þau heldur séu reglur , sem Corbett kallar assignment systems , um kynjaútdeilingar .  Kynjaútdeilingar kunna að stafa af tveimur eiginleikum , annarsvegar merkingu ( semantics ) og hins vegar formi .  Þessar kynjaútdeilingar fara svo langt að fólk getur gefið bullorðum kyn , eins og Þorbjörg hefur sýnt fram á í sinni ritgerð .  Hún lagði nokkur orð sem hún bjó til fyrir 19 málhafa og ætla ég að endurtaka niðurstöður hennar .  gorgur : karlkynsorð ( 100% ) .  míki : hvorugkynsorð ( 73,7% ) .  dári : karlkynsorð ( 100% ) .  d. fóra : kvenkynsorð ( 100% ) .  e. groð : hvorugkynsorð ( 79% ) .  

### essay_id = rit031_3
Þetta eru örlög , sem vér höfum ekki nema að litlu leyti skapað oss sjálfrátt .  Lega landsins , saga vor og tunga hafa lagt á oss þessa skyldu .  Þó að vér reynum að flýja frá henni , gætum vér það ekki . “  Verandi sjálf af erlendu bergi brotin þykir mér þessi viðhorf enn þá ríkjandi í umræðu um mannanöfn og tungumálið almennt .  Tungumálið er ein af undirstöðum þess hvað þýðir að vera Íslendingur og hvað þýðir að Ísland sé til og merkilegt .  Eins og í dæminu sem ég vísaði í þá virðist tungumálið vera einn af þremur grundvallareiginleikum Íslands sem gerir því kleift að vera sjálfstætt .  Og fólk er tilbúið að berjast fyrir því að ekki skuli breyta ( fornu ) tungumálinu og hvað þá mannanöfnum eins og kemur fram í umsögnum um frumvarp til mannanafnalaga sem var lagt fram árið 2018 - 2019 .  Ýmis ný atriði komu þar fram , minn listi hér er ekki tæmandi .  Meðal annars er lagt til að kenninöfn skuli vera mynduð með nafni foreldris eða foreldra í eignarfalli og svo við það bætt son , dóttir , barn eða bur .  Þetta þykir mér persónulega mjög heppilegt ákvæði því það gefur forráðarmönnum möguleika á að hafa kenninafn barnsins ókyngreint .  Í frumvarpi til mannanafnalaga er einnig eytt ákvæðinu um að nöfnin þurfi að vera íslensk , passa inn í beygingarkerfið og / eða eiga sér hefð á Íslandi .  Umsögn sem hópur þingfara sem standa að baki frumvarpinu gerir nánari grein fyrir þessu : „ Íslensk nafnahefð og íslenskt málkerfi er varið með neikvæðum íþyngjandi formerkjum í núgildandi lögum .  Með því að fella brott ákvæði þess efnis að nöfn stangist ekki á við íslenskt málkerfi er opnað á möguleikann á því að tungumálið og nöfn þar á meðal fái að taka breytingum og þróast . [...]  Andi þessara tillagna að breytingum á lögum um mannanöfn er frjálslyndur og leggur áherslu á að fólki sé treyst til að viðhalda menningu og siðum sem hafa merkingu fyrir því sem hluta af stærri heild . “  Með þessu væri verið að leggja niður mannanafnanefnd , heldur umdeilda stofnun .  Flestar umsagnirnar sem við lásum fyrir tímann voru hjartanlega á móti frumvarpinu og langar mig hér að nefna mótmæli sem að mínu mati stafa af því að horft sé á tungumálið sem heilaga undirstöðu þjóðarinnar sem á alls ekki við .  Ármann Jakobsson , prófessor í íslensku og varaformaður Íslenskrar málnefndar skrifar : „ Þvert á móti er brýnt að Alþingi og stjórnvöld styðji og efli íslenska tungu með öllum tiltækum leiðum .  Að afnema skyndilega ákvæði um að íslensk mannanöfn eigi að vera á íslensku væri algjörlega öndvert því markmiði .  Hið sérstaka íslenska mannanafnakerfi skiptir miklu máli fyrir tungumálið . “  Hann heldur áfram og segir að íslenskan muni eiga undir högg að sækja á næstunni og að tungumálið búi við erlent áreiti .  Einnig bendir hann á smæð íslensks tungumáls sem er sérstakt að því leyti í heiminum og að það beri að varðveita það , einkum í íslenskum nöfnum , í ljósi þess .  Eiríkur Rögnvaldsson , prófessor í íslenskri málfræði , vill hins vegar meina þvert á móti að mannanöfn séu svo afmarkaður hluti tungumálsins að breytingar á þeim hömlum sem liggja núna fyrir í lögum muni ekki hafa skaðleg áhrif á framfæri íslenskunnar , sérstaklega í ljósi þess að erlend nöfn hafi nú þegar greiða leið inn í málið .  Hann telur einnig fráleitt að það sé verið að fella undir vernd íslenskrar tungu viðhald á ákvæðum eins og þeim sem fyrirfinnast í núgildandi lögum um að drengjum skuli gefa karlmannsnöfn og stúlkum kvenmannsnöfn .  Eins og hann bendir á er nafnið alveg jafn íslenskt hvort sem það sé kven- eða karlkyns .  Einnig er ekki alltaf samræmi milli kyns nafnbera og málfræðilegs kyns nafnsins eins og í karlmannsnafninu Sturla sem beygist eins og kvenkynsorð .  Svo skrifar hann einnig um kynvitund einstaklinga og langar mig að endurtaka hér rökstuðningin hans .  „ Sumt fólk er hvorki fullkomlega karlkyns né kvenkyns , skilgreinir sig hvorki sem karlkyns né kvenkyns , eða vill ekki opinbera kyn sitt eða kynvitund .  Engin ástæða er fyrir löggjafann að krefjast þess að allir heiti nafni sem opinberar kyn þeirra [...] .  Það þætti vitaskuld fráleit og ósiðleg hugmynd að fara milli fóta fólks til að athuga kyn þess – en við þurfum þess heldur ekki , nafnið er alveg jafn afhjúpandi .  Trú er einkamál fólks , stjórnmálaskoðanir og kynhneigð líka [...] .  Kyn og kynvitund ætti vitaskuld að falla í sama flokk [...] .  Þetta er augljóst mannréttindamál og mjög nauðsynlegt að afnema þessi skil og leyfa kynhlutlaus nöfn . “  Hrafn Sveinbjarnarson sagnfæðingur er ósammála því og skrifar : „ Íslensk mannanöfn eru mikilvæg arfleifð sem er vert að skila sem best til komandi kynslóða . [...]  Fámenn þjóð með eigið tungumál hefur ekki efni á að glopra þessum menningararfi og sérkennum niður . “  Svo ber að spyrja – hver hefur rétt fyrir sér ?  Eru nöfnin mikilvægur menningararfur og þá jafnvel mikilvægur partur íslenskrar tungu ?  Aðrar stofnanir eins og Barnaverndarstofa stangast ekki á við tungumálið en vilja þó fá eftirlitsaðila sem getur stigið inn í ef svo skyldi vera að nafnið gæti orðið barninu til ama .  Guðrún Kvaran , prófessor emeritus , tekur í sama streng og segir frá reynslu sinni þegar hún starfaði í mannanafnanefnd og einnig sem forstjóri hennar .  Hún segir að réttur foreldra til að nefna börnin sín eigi að sjálfsögðu að vera mikill en þó hefur hún sjálf lent í samtölum við „ foreldra í annarlegu ástandi “ sem vildu skrítnustu nöfnin á börnin sín .  Hún hafnar því frumvarpinu og mælir eindregið með því að núverandi lög gildi áfram .  Í annarri grein nefnir Guðrún rannsókn sem var gerð á 2000 grunnskólakennurum í Þýskalandi og segir niðurstöður sláandi .  Nafn barnins hefur mikill áhrif á viðhorf til barnanna og námsgetu þeirra .  Hún nefnir einnig millinöfn – sama millinafn , eða ættarnafn , getur verið borið af körlum og konum en beygist þó öðruvísi eftir kyni nafnhafa .  Nafnið Hafberg myndi þá beygjast svo : Jóns Hafbergs Jónssonar en Jónu Hafberg Jónsdóttur .  Að lokum kemur Þjóðskrá Íslands með nokkrar áhugaverðar athugasemdir sem snúa aðallega að skráningarformum sem ber að sjálfsögðu að hafa í huga við samþykkt laganna .  

### essay_id = rit031_4
Kerfi Þjóðskrár Íslands getur nefnilega bara tekið við 44 stafbilum , sem þýðir að nafn einstaklings þarf að passa í þennan ramma .  Ef frumvarpið verður samþykkt og engin takmörkun verður á nafnafjölda einstaklings þá verður Þjóðskrá Ísland að fá heimild til þess að stytta nafnið .  Það á líka við um vegabréf sem hafa að hámarki 38 stafbil .  Þjóðskrá Íslands nefnir einnig hvort að þau séu stofnun sem eigi að vakta nafnagjafir eða hvort þeim beri að skrá nöfn sem geta orðið börnunum til ama .  Þjóðskrá bendir líka á það að skráning kyns eigi frekar heima í lögum um þjóðskrá ( þar sem kyn barnsins er skráð við fæðingu þess ) en ekki í mannanafnalögum .  „ Þjóðskrá Íslands telur mikilvægt að betur sé kannað hvaða áhrif ótakmörkuð heimild til breytinga á kyni einstaklinga í þjóðskrá geti haft á önnur gildandi lög .  Telur Þjóðskrá Íslands einnig mögulegt að ótakmörkuð heimild til breytingar á skráningu kyns geti leitt til þess að skráning kyns í Þjóðskrá væri að endingu með öllu tilgangslaus . “  Þetta þykir mér góður punktur til að ljúka þessari umræðu um mannanöfn .  Eins og Þjóðskrá Íslands bendir réttilega á þá er skráning kyns kannski fullkomlega óþarfi í framtíðinni , enda hefur það ekki áhrif á tilveru manneskjunnar í kerfinu .  Það kann líka að útskýra af hverju margir hverjir eru tilbúnir að berjast svo einlægt fyrir „ gömlu “ lögunum – þau eru einfaldlega hrædd við stöðuna sem ný löggjöf kann að mynda í þjóðfélaginu .  Skýrsla um tíma númer 11 , 26.3.2019 , Gestir : Þórhildur Sæmundsdóttir , Brynhildur G. Flóvenz .  Það var ómetanlegt að fá inn fagmenn úr öðrum greinum í þennan tíma til að kynna sín sjónarmið .  Ég ætla fúslega að viðurkenna að þessi tími þótti mér hvað erfiðastur , bæði í undirbúningi og greinarskrift – bæði vegna þess að ég hef aldrei lesið mér til í lögfræði og vegna þess að lýsingar á ofbeldi gagnvart konum eru stundum virkilega hrottalegar og þunglesnar .  Mig langar að tvinna saman áhugaverða punkta úr MA-ritgerð Þórhildar Sæmundsdóttur , Er glæpur ekki glæpur nema að einhver kalli á hjálp ?  Orðræðugreining á niðurstöðum Hæstaréttar í málum er varða nauðgun , og svipaðri grein sem rannsakar gildishlaðnar spurningar fyrir dómi í Kanada sem afhjúpa djúpstæða samfélagslega fordóma .  Það er áhugavert að skoða nauðgunarlöggjöfina á Íslandi og hver skrifaði lögin .  Eins og Þórhildur útskýrir er nauðgun samkvæmt 1. mgr. 194. gr. almennra hegningarlaga nr. 19 / 1940 samsett brot , sem þýðir að það dugar ekki að brjóta gegn kynfrelsi annarrar manneskju .  Það þarf einnig aðra verknaðaraðferð , eins og hótun , ofbeldi eða ólögmæta nauðung en þau geta einnig verið sjálfstætt brot .  Þórhildur bendir á franska heimspekinginn Pierre Bordieu og að það sé sýnilegt að hér séu karllæg sjónarmið ráðandi – karlmenn skrifuðu lögin og fengu að skilgreina tilveruna .  „ Með því að skilgreina nauðgun út frá sjónarhorni karlmanna er miðað við aðgreiningu á kynlífi og nauðgun út frá því hvað karlmönnum finnst ásættanlegur aflsmunur í kynlífi , miðað við kynhegðun þeirra .  Löggjöfin stuðlar með þessu að því að festa í sessi þá hugmynd að aflsmunur sé eðlilegur í kynlífi , fremur en að ákvarða hvað brotaþoli , sem í þessari rannsókn eru langoftast konur , telur brot á kynfrelsi sínu . “  Ég ætla að benda á óréttlæti hér í skýrslunni minni sem ég nefndi einnig í tímanum – þangað til árið 1992 gátu karlmenn ekki kært nauðgun sem mér þykir mjög undarleg löggjöf .  Enn þá undarlegra frá mínum bæjardyrum séð eru sum ákvæði sem fyrirfinnast í löggjöf fyrri alda .  Hegningarlögin frá 1869 settu þau skilyrði að einungis mætti refsa fyrir nauðgun ef konan ætti ekki óorð á sér .  Þessum lögum var einungis breytt 1940 en enn eimaði af þeim viðhorfum .  Róttækar breytingar á kynferðisbrotakafla átti sér stað 1992 , þar sem ákvæðin voru gerð kynhlutlaus og svokölluð önnur kynferðismök voru lögð að jöfnu við samræði .  Fram til þessa gátu manneskjur einungis kært nauðgun ef getnaðarlimur var kominn inn í fæðingarveg konunnar og samræðishreyfingar hafnar .  Sjónarhorn gerandans birtist sérstaklega skýrt í því að það var krafa um sáðlát – annars var það ekki nauðgun .  Þórhildur nefnir ákveðin viðhorf til brotaþola , svokallaða þolendaábyrgð ( e. victim blaming ) .  Hér er átt við þegar brotaþolum er haldið ábyrgum fyrir eigin örlögum .  Susan Ehrlich gefur áhugaverða sýn í kanadíska réttarkerfið .  Hún skoðar , svipað og Þórhildur , hvernig orðræða innan réttarkerfisins getur afhjúpað djúpstæð ráðandi viðhorf gagnvart kynferðislegu ofbeldi í garð kvenna .  Hún notar orðið nauðgunargoðsagnir ( e. rape mythologies ) sem skína í gegnum réttarniðurstöður og skoðar í greininni sinni „ [...] discriminatory views of violence against women as they ( re ) circulate within adjudication processes themselves .  Löggjöfin í Bandaríkjunum er öðruvísi en á Íslandi en þó fyrirfinnst ýmislegt úrelt í nauðgunarlöggjöf sem eimar af árunum á undan .  Þangað til 1950 / 1960 þurfti að sýna fyrir dómi að konan hefði barist á móti nauðgun með ýtrustu mótspyrnu ( e. utmost resistance standard ) , og að þessi mótspyrna hefði ekki dvínað á meðan á nauðguninni stóð – annars var ekki hægt að kæra nauðgun .  Þrátt fyrir að slík atkvæði séu ekki í kanadískri löggjöf hafa dómstólar oft dæmt eftir þeim alveg sama hvað .  Ehrlich bendir á að með slíku viðhorfi sé hegðun brotaþola undir mun stærri smásjá en í öðrum glæpum og ætla ég að spyrja hversu réttlátt það viðhorf er eða var .  Hún bendir einnig á að nú til dags séu viðhorfin um ýtrustu mótspyrnu en ráðandi .  Slík dæmi má finna í ritgerð Þórhildar þar sem hún segir frá máli Héraðsdóms 1993 bls. 1860 þar sem karlmaður var sýknaður af nauðgun .  Rökstuðningurinn var að það voru engin ummerki á vettvangi eða fatnaði kæranda um átök .  Þórhildur bendir á gildishlaðna setningu í dómnum , þar sem óútskýrð fullyrðing sé sett fram .  „ Kærandi skýrði svo frá fyrir héraðsdómi að ákærði hefði sagst vera á bíl og boðið sér far , en þegar til kom hefði svo ekki verið heldur hefði hann kallað á leigubíl og boðið sér með .  Kærandi þáði boð ákærða “ ( leturbreyting einnig hjá Þórhildi ) .  Hér virðist einmitt um svipað ákvæði að ræða og Ehrlich benti á – héraðsdómur sakfelldi ekki fyrir nauðgun ef ýtrustu mótspyrnu var ( að sögn ) ekki beitt .  Annað dæmi sem Þórhildur skoðar undir merkjum þolendaábyrgðar og sem ber vott af því sem Ehrlich bendir á – mótspyrnuákvæðið – er dómur Hrd. 1993 bls. 198 .  

### essay_id = rit031_5
Þar ruddust fimm strákar inn á heimili 14 ára stúlku og stóðu að hópnauðgun .  Héraðsdómur leit á atvikin svo : „ Ljóst er í málinu að ákærðu ryðjast í framangreint sinn inn á heimili kæranda og sýna henni mikinn yfirgang .  Þó að segja megi að kærandi hefði geta látið andstöðu sína í ljós með harkalegri viðbrögðum er ljóst að kynferðislegir tilburðir ákærðu gagnvart henni voru gegn vilja hennar [...] “ ( leturbreyting mín ) .  Eins og Þórhildur bendir á þá hefur héraðsdómur líklega engin sérstök viðmið um hvað þeir telji eðlileg viðbrögð við nauðgun .  Einnig sýna setningar eins og þessi brotaþola enga samkennd .  Svo er einnig áhugavert að skoða það í því samhengi að mótspyrnuákvæðið fyrirfinnst ekki í íslenskum lögum en dómstólar virðast samt dæma eftir því .  Í íslenskum lögum þess tíma er einungis fjallað um samsett brot , sem sagt að brot á kynfrelsi sé ekki nóg til að kæra nauðgun , eitthvað annað form af ofbeldi þurfi að fylgja með .  Önnur dæmi þar sem dómarar virðast varpa ábyrgðinni yfir á þolendur eru þegar þær eru spurðar af hverju þær kölluðu ekki á hjálp og nota það svo á móti þeim .  Dómurinn sem kallast Hótel Saga , Hrd 14. Febrúar 2008 snýst um karlmann sem var sýknaður af nauðgun .  Í rökstuðningi kemur eftirfarandi fram : „ Veitti hún þá og síðan enga mótspyrnu [...] .  Er frásögn hennar alveg ótvíræð um það að ákærði fór öllu sínu fram við hana án þess að hún veitti athæfi hans viðnám eða mótmælti því .  Í því samhengi ber sérstaklega að hafa í huga að hún reyndi ekki að kalla á hjálp þegar hún heyrði að einhver kom inn á snyrtinguna [...] “ ( leturbreytingin hjá Þórhildi ) .  Hér er verið að varpa ábyrgðinni á þolanda með þessari gildishlöðnu athugun .  Susan Ehrlich skoðar sambærileg dæmi í Kanada undir formerkjum þolenda sem sjálfstæðra einstaklinga .  Það er ekki hægt að bera hennar dæmi alveg saman við ritgerð og dæmi Þórhildar , þar sem Ehrlich notar yfirheyrslur og ekki dómsniðurstöður í sínum dæmum .  Mér finnst þó áhugavert að benda á svipað orðbragð af hálfu dómnefndarinnar og fyrirfinnst í niðurstöðum dóms .  Eftirfarandi dæmi er úr yfirheyrslu þar sem dómnefnd spyr þolanda eftirfarandi : „ ( 1 ) Tribunal .  Hér er alveg einstaklega ruddalega framkomu að sjá í garð þolanda .  Dómnefndin telur rétt að ásaka hana um hafa ekki komið í veg fyrir nauðgunina sökum þess að hún hafi verið of aðgerðalaus .  Athugun dómsins í málinu á Hótel Sögu ber vott af svipuðu viðhorfi – þolandanum ber að kalla á hjálp og veita mótspyrnu .  Þetta stendur í ótrúlegri mótsögn við það sem ég álít vera hlutverk dómstóla – að sanna eða afsanna sekt kæranda – ekki að saka þolanda um meint aðgerðaleysi .  Eins og Ehrlich bendir á þá getur slíkt orðaval af hálfu dómstóls meint að „ [...] propositions presupposed and ( pseudo ) asserted [...] formed a powerful ideological frame through which the events under investigation [...] were understood .  Það er því mikilvæg og þörf umræða að skoða orðaval dómstóla þegar kemur að þessum málefnum .  Skýrsla um tíma númer 12 , 2.4.2019 , Kennari : Guðrún Þórhallsdóttir .  Í næstsíðasta tímanum skoðuðum við hvernig íslenskur málstaðall varð til , bæði varðandi stafsetningu og orðmyndun .  Málstaðallinn myndaðist upp úr miðri 19. öld og það er áhugavert að sjá að málstaðallinn endurspeglar ekki endilega móðurmál einstaklinga , en það þurftu allir að læra hann upp á nýtt – einnig fræðimenn sem hjálpuðu við að búa staðalinn til .  Það er áhugavert að sjá í ljósi námskeiðsins að engin kvenmannsnöfn koma við sögu við mótun staðalsins ; hann virðist hafa alfarið verið í höndum karlmanna .  Stóran þátt í myndun málstaðalsins má rekja til Bessastaðaskóla og kennara þar . Málstaðallinn hefur haldist að mestu óbreyttur til dagsins í dag .  Saga Bessastaðaskóla hefst 1805 með æðri skóla undir umsjón danska Skólastjórnarráðsins sem var ætlaður til bráðabirgða til að undirbúa nemendur undir preststörf eða háskólanám í Kaupmannahöfn .  Íslenska var upphaflega ekki nefnd sem námsgrein en dönsku yfirvöldin gengu út frá því að kennslan færi fram á móðurmáli og eiga því þátt í því að íslenskan hélst á lífi í æðstu menntastofnun landsins .  Dönsku skólayfirvöldin gengu líka út frá því að námsgögnin yrðu smám saman aðgengileg á íslensku .  Laurits Engeltoft var ritstjóri annáls lærðu skólanna .  Anna B. Möller tekur eftirfarandi saman úr annálum hans : „ Þar segir að kennsla á móðurmáli sé afar mikilvægur hluti af fræðslu ungmenna í skólum því að móðurmálið sé mælikvarði á göfgi þjóðar og framfarir .  Ungmenni þurfi að læra móðurmálið til að tjá göfugar hugsanir og tilfinningar .  Móðurmálið geti ekki haldist óbreytt og það þurfi líka að nærast á fegurð annarra mála .  Þar séu klassísku málin gríska og latína leiðin til fullkomnunar . “  Íslenskan var því ekki einungis notuð í svokallaðri móðurmálskennslu sem seinna meir beindist aðallega að fyrsta bekk ( það voru tveir bekkir í skólanum ) heldur einnig í öðrum kennslustundum .  Í móðurmálskennslu var vinsælt að láta þýða úr latínu eða dönsku yfir á íslensku , hugsanlega til að fylgja því sem Engeltoft orti , að láta móðurmálið nærast af fegurð annarra mála .  Íslenskukennarar í skólanum voru fimm : Guttormur Pálsson , Jón Jónsson ( jr ) , Árni Helgason , Sveinbjörn Egilsson og Björn Gunnlaugsson .  Sveinbjörn Egilsson kenndi frá 1819 - 1822 og skrifaði mikið um íslenska málfræði , meðal annars hljóðskipunarfræði og beygingar nafnorða , lýsingarorða og sagna .  Þessi málfræðihandrit voru aldrei gefin út en það má ganga út frá því að þau hafi verið notuð í kennslu við Bessastaðaskóla .  Í bréfaskriftum milli Fjölnismannanna Konráðs Gíslasonar og Jónasar Hallgrímssonar nefnir Jónas að það sé miður að skriftirnar séu ekki komnar í prent .  Þar næst kenndi Björn Gunnlaugsson hvað lengst íslensku , á árunum 1822 - 1846 .  Í skýrslum rektors er eftir Birni Gunnlaugssyni haft að kennslan hafi verið nokkuð þverfagleg og í dönskukennslu hafi einnig verið þýtt á íslensku .  Íslenskukennslan í skólanum var mikilvæg fyrir mótun málfars nemenda eins og sést í málfari Jónasar Hallgrímssonar sem hefur mótast af áhrifum Sveinbjörns Egilssonar .  

### essay_id = rit031_6
Kennslan í Bessastaðaskóla er þá sögð hafa haft mikil áhrif á endurreisn málsins sem fram kom síðar í Fjölni .  1846 komu út nýjar reglur fyrir Lærða skólann í Reykjavík ( þangað sem Bessastaðaskóli flutti ) og varð íslenskan hliðstæð dönsku móðurmáli í dönskum skólum og því fullgildi einkum fjölbreyttari kennslu .  Hér er einnig nefnt í fyrsta skipti að íslenskir nemendur ættu að kynnast íslenskum bókmenntum og skrifa tungumálið samkvæmt réttum reglum , óblandað og með góðum smekk .  Veturinn 1847 - 1848 hófst fyrst kennsla í íslensku sem eiginleg námsgrein og kennsla hófst í íslenskri málfræði og íslenskum bókmenntum .  Ritreglur fyrir íslenskuna voru svo kenndar frá árinu 1848 á vegum Halldórs Kr. Friðrikssonar .  Hann hafði samið réttritunarreglur í samvinnu við Konráð Gíslason og kennt í áratug ; bók með sama efni var gefin út miklu seinna .  Hér má loks sjá að tilurð málstaðalsins og ritreglnanna var ferli sem tók nærri 50 ár með fjölmörgum nemendum og kennurum Bessastaðaskóla sem unnu að því í gegnum árin .  Það er áhugavert að skoða sögu fyrstu íslensku skáldsögunnar Piltur og Stúlka sem var fyrst gefin út árið 1850 í ævintýralega háu upplagi ( 500 eintök á sirka 60.000 íbúa ) og svo aftur 1867 í enn þá fleiri eintökum .  Hún má teljast hafa haft mikil áhrif á málfar Íslendinga .  Það er einnig áhugavert að skoða hvernig breytingar urðu á endurútgáfu bókarinnar þar sem hún er einmitt gefin út á þeim krítísku árum þegar málstaðallinn var að færast í sína núverandi mynd .  Piltur og stúlka var fyrsta íslenska skáldsagan og þannig í sjálfu sér mjög áhugaverð en það er einnig áhugavert að skoða hvaða breytingum málið tók á þessum 17 árum milli útgáfnanna og hvað Jón Thoroddsen lagaði sjálfur í málfari bókar sinnar .  Jón Thoroddsen var hámenntaður á sínum tíma og gekk einnig í Bessastaðaskóla , æðsta skóla landsins .  Hann fór svo til Kaupmannahafnar í frekara nám og gekk í Fjölnisfélagið – hann átti allan tímann í nánu sambandi við íslensku menntamennina .  Stafsetningin í fyrri útgáfunni , 1850 , fylgdi því sem algengast var á þeim tíma ( frá sirka 1830 ) en útgáfan 1867 fylgdi svokallaðri skólastafsetningu Konráðs Gíslasonar og Halldórs Kr. Friðrikssonar sem var nefnd áður í þessari grein .  Það er áhugavert að sjá að málið í útgáfu 1867 var frekar lagað að eldri fyrirmynd í íslensku ; breytingar voru þá frekar raktar til fornmáls .  Dæmi um það er ábendingarformið þenna / þennan .  Þennan er nýrri mynd frá fjórtándu öld með mikla útbreiðslu sem var notað í bland við þenna í Piltur og Stúlka 1850 en í útgáfu 1867 var orðinu breytt alls staðar í þenna .  Svo langar mig að benda á það sem Haraldur Bernharðsson nefndi í greininni sinni – að málfarið í Pilti og Stúlku endurspeglaði í meginatriðum ríkjandi viðhorf menntaðrar yfirstéttar .  Jón Thoroddsen hafði , eins og áður kom fram , áhuga á málfarsefnum og því sterka skoðun á sambúð íslensku og dönsku .  Hann skiptir Reykjavík og sveitinni í tvennt í anda sveitarómantíkur og lætur sögupersónur sínar segja eftirfarandi : „ Er nú langt eftir til Reykjavíkur , Sigurður minn ? “  „ Sástu það ekki á mjólkinni sem við fengum að drekka ? “  „ Nei , ég skil heldur ekki hvernig slíkt má af mjólkinni ráða . “  „ Ójú , hún þynnist , góðurinn minn , eins og íslenskan eftir því sem sunnar dregur og svo hefur mér reynst það og hef ég þó nokkrum sinnum farið hérna um “ ( Piltur og stúlka 1850 : 84 , stafsetning samræmd ) .  Mig langar hér að nefna rannsókn Ástu Svavarsdóttur sem skoðaði einmitt þau málefni , mögulega samblöndun dönsku og íslensku á 18. og 19. öld .  Satt að segja hefur aldrei áður verið gerð skipulögð rannsókn á því efni en ýmis dæmi eru nefnd um dönskuskotið málfar í gegnum tíðina .  Ásta skoðar málið með aðferðum félagsmálfræði og þá sérstaklega með því að nota breiðan gagnagrunn af sjálfskrifum ( einkabréf og dagbækur ) og opinber rit eins og tímarit .  Rannsóknir í máltengslafræði ( e. contact linguistics ) eftir Thomasson og Kaufman hafa skerpt skilning á áhrifum eins máls á annað og myndað grunn að viðmiðunarskala um erlend máláhrif .  Þegar öllu er á botninn hvolft kemur svo í ljós að dönskuáhrifin á íslensku 19. aldar voru minniháttar .  Mikið af erlendum orðum í málinu voru orð sem íslensk heiti höfðu ekki ennþá verið fundin fyrir – t.d. nýjungar í bæjarlífi .  Það má þannig segja að erlendu orðin bættust við tungumálið en engin íslensk orð viku fyrir .  Það má meira að segja sjá að notkun erlendra orða dvínaði um miðja 19. öld .  „ Ætla má að þarna gæti áhrifa málstöðlunar og þess viðhorfs að orð og orðalag af erlendum uppruna séu óæskileg í íslenskum textum [...] .  Ef sú tilgáta er rétt þarf ekki að koma á óvart að áhrifin komi skýrar fram í blöðum og tímaritum en í óútgefnum einkabréfum .  Umræður um mál og málnotkun á 19. öld beindust einkum að ritmáli og þeir sem skrifuðu texta sem ætlaður var til opinberrar útgáfu voru því líklegri til að taka tillit til skoðana á málnotkun og málþróun í sínum skrifum en fólk gerði í einkabréfum til vina og ættingja . “  Hér langar mig að benda á það sem Guðrún Þórhallsdóttir skoðaði með okkur í tímanum : greining Labovs á kynjamun sem við skoðuðum í tímanum með Ástu .  Labov gengur út frá því að konur noti „ stimpluð “ ( stigmatized ) tilbrigði minna en karlar og séu hlynntari málbreytingum „ að ofan “ .  Málstaðallinn á Íslandi var í mótun upp úr miðri 19. öld en var í höndum karlmanna sem áttu greiðari aðgang að staðlinum .  Konur voru því nær hversdagsmálinu og , eins og Guðrún bendir á , ef til vill leiðtogar í málbreytingum að neðan .  Mér þótti einnig fróðlegt að sjá að bréfaúttekt Guðrúnar leiddi í ljós að notkun hvorugkyns eintölu ( það ) er ekki nýjung úr málfarsbaráttu femínista , heldur birtist í bréfum þegar talað var um fólk .  Einnig kom í ljós í rannsókninni að hlutleysishlutverk karlkyns var hluti af hversdagsmáli en ekki eingöngu hluti af ritmálsstaðlinum .  Að lokum langar mig að þakka fyrir áhugavert námskeið .  

### essay_id = rit033_0
Veruleiki og sannleiki í frásögn Braga Ólafssonar af Bensínstöðinni í Mosfellsbæ .  Fyrir þessa ritgerð valdi ég smásöguna Bensínstöðin í Mosfellsbæ eftir nútímalega íslenska prósahöfundinn , leikritaskáldið og ljóðskáldið Braga Ólafsson .  Hún birtist í smásagnasafninu hans Dulnefnin árið 2016 .  Safnið Dulnefnin geymir þó úrval smásagna sem birtust í öðrum bókum höfundarins milli 1996 og 2014 .  Í stuttu máli fjallar þessi saga um tvo vini sem hjálpa frænda annars þeirra við að passa barnið hans á meðan frændinn fer út eitt kvöld í lok vikunnar .  Það verður þó smám saman úr þessu eitt frekar óvenjulegt kvöld þegar margar merkilegar spurningar rísa .  Í ritgerðinni ætla ég í fyrsta lagi að lýsa söguþræðinum og síðan að reyna að útskýra tengls hans og aðalpersóna sögunnar við veruleika og sannleika .  Einmitt þetta þema – sannleikur og trúanleiki – finnst mér bæði tímalaust og sérlega gjaldgengt á þessum dögum .  2.1. Grunnlína frásagnarinnar .  Tímarammi sögunnar nær einungis yfir nokkrar klukkustundir á einu kvöldi .  Sagan byrjar á símtali sögumannsins , sem er aðalpersónan , við eldri frænda sinn .  Það var einn venjulegan föstudag þegar hringt var í sögumanninn , sem hélt fyrst að frændi hans væri að bjóða honum að fara út og skemmta sér með honum , en brátt kom í ljós að frændinn þurfti á hjálp að halda það kvöld .  Frændinn byrjaði útskýringu sína með að hann hefði ætlað að fara á tónleika um kvöldið en svo breyttust aðstæðurnar því aukavinna kom honum á óvart í vinnunni og hann þurfti að fara og sinna aðkallandi erindum eins fljótt og hægt var .  Frændinn , sem var einhleypur með fjögurra ára dóttur , leitaði þess vegna ásjár hjá sögumanni og bað hann um að passa barnið .  Sögumaðurinn lofaði honum að fara til hans og passa dótturina , auðvitað , og spurði hvort hann gæti tekið með sér vin sinn Baldur , og sagði frændinn það vera auðsótt mál .  Honum fannst þó dálítið furðulegt að frændinn hefði ætlað að láta barnið vera heima aleitt ef hann hefði farið á tónleikana en frændinn svaraði þá að hann hefði ekki ætlað að vera í burtu allt of lengi þá .  Sögumaðurinn ákvað að hugsa ekki meira um það .  Síðan hringdi sögumaðurinn í Baldur og þeir ákváðu að hittast snemma og fara samferða til frændans .  Þegar þeir eru komnir í íbúðina finna þeir frændann beran og akkúrat að koma úr sturtu , nýþveginn eða kannski nýrakaðan og ilmandi af rakspíra .  Hann lofar að koma aftur heim sem fyrst , býður þeim bjór og nasl og fer út .  Dóttir hans hverfur á sömu stundu inn í herbergið sitt þar sem hún verður allt kvöldið - án þess að kveðja þá eða segja neitt .  Baldur og sögumaðurinn virðast reyndar ekki láta það á sig fá .  Þeir fá sér strax bjórinn sem frændinn skildi eftir fyrir þá og setjast í stofuna .  Síðan stytta vinirnir sér stundir með spjalli .  Fyrst spila þeir sérkennilegan orðaleik sem snýst um að segja frá hvar þeir voru þegar ýmsar frægar manneskjur dóu , svo sem poppstjörnurnar Kurt Cobain og Tupac Shakur .  2.2. Hliðarlína frásagnarinnar byrjar .  Allt í einu byrjar Baldur að spyrja sögumanninn út í hvort hann hafi verið í Mosfellsbæ á föstudeginum fyrir tveimur vikum .  Þá byrjar ekki bara hliðarlína frásagnarinnar , heldur hefst líka vandamálið með lygi , í fyrsta sinn alveg einlæglega .  Baldur segir frá foreldrum sínum sem fullyrtu að þau hefðu séð sögumanninn í Mosfellsbæ og vill bara vita hvort hann hafi verið þar þá eða ekki .  Sögumaðurinn neitar þessu alfarið og þá heldur Baldur áfram og gerir grein fyrir undarlegri atburðarás varðandi foreldra hans , sem hafa hegðað sér fremur einkennilega að undanförnu .  Hann heldur að þau séu að ljúga um að hafa farið upp í sumarbústaðinn sinn þann föstudag , því að hann segist hafa séð þau í verslunarhúsinu í Kópavogi .  Þau sátu fyrst á kaffihúsi og síðan fóru þau á amerískan veitingastað , þar sem þau reyktu sígarettur og hlustuðu á rokktónlist .  Baldri finnst það alveg fáránlegt , ekki minnst af því að hann hefur aldrei séð þau reykja eða fara „ á einhvern rokkstað “ ( bls. 125 ) .  Hann virðist þó mest ráðvilltur af því að þau lugu um hvert þau fóru þá helgi .  Þar á eftir ákveður Baldur að bíða eftir þeim úti á bílaplani verslunarhússins .  Hann stóð þar og beið í heilan klukkutíma , en þegar þau komu út af veitingastaðnum tóku þau strax leigubíl og fóru af stað án þess að sjá hann .  

### essay_id = rit033_1
Baldur ætlaði að elta leigubílinn en missti af honum skammt frá Breiðholti .  Hann margreyndi jafnvel að hringja í pabba sinn og spyrja hvort þau væru í sumarbústaðnum en pabbi hans bara klifaði á því sama og fullyrti að þau væru á sumarhúsasvæðinu .  Þegar Baldur spjallaði við mömmu sína á sunnudagskvöldinu , laug hún líka og bætti við að Alma litla , barnabarn vinkonu hennar , hafi einnig verið með þeim í sveitinni .  Baldur trúir henni ekki því hann veit að þau eru ekki ýkja hrifin af smábörnum .  Honum finnst þetta afskaplega ólíklegt en trúir ítrekaðri fullyrðingu vinarins um að hafa ekki verið í Mosfellsbæ .  Allt þetta staðfestir grun Baldurs um að eitthvað sé að hjá foreldrum hans .  2.3. Aftur til grunnlínunnar .  Frændi sögumannsins kemur heim seint um kvöldið eða öllu heldur næstum um miðnætti og í félagsskap annarra vina .  Þegar sögumaðurinn spyr um vinnuna kemur fram að frændinn fór í raun og veru á tónleikana .  Þetta með aukavinnuna segir hann hafa bara verið misskilningur .  Því næst fer frændinn að aga dóttur sína á meðan sögumaðurinn og Baldur fara fram í forstofu og eru á leiðinni út .  Sagan er þá búin , en í blálok hennar bætir sögumaðurinn við einhverju sem breytir öllu um sjónarmið frásagnarinnar .  Hann reynir að muna í hvaða fötum hann var fyrir tveimur vikum á bensínstöðinni í Mosfellsbæ og hvort hann hafi séð foreldra Baldurs þar .  2.4. Vandamál með trúanleika sögumannsins .  Ef ekki áður þá einmitt núna í lok sögunnar gerist lesandanum aðvart um að mikið í frásögninni fjalli eiginlega um mótsagnir milli veruleikans og mismunandi fullyrðinga persónanna .  Sögumaðurinn gætir ótrausts margsinnis , til dæmis þegar hann og Baldur tala um Kurt Cobain .  Hann játar á sig að vita ekki neitt um hvorki söngvarann né sjálfsmorð hans ( bls. 122 ) , en diktar bara upp sögu þótt hann sé frekar viss um að Baldur viti mikið meira um þetta en hann .  Ég held að það sé akkúrat á þessum stað þar sem sögumaðurinn byrjar að ljúga .  Síðan reynir sögumaðurinn einu sinni að segja sannleikann þegar hann á að svara spurningunni um Tupac Shakur , en vinur hans Baldur virðist ekki vera ánægður með þá staðreynd að hann hefur ekki hugmynd heldur : það gellur í Baldri ( bls. 123 ) .  Kannski eru það eins konar hvörf og eftir á er það búið spil með sannleik fyrir sögumanninn .  Næsta lygin varðar spurningu sem er þó mikið mikilvægari fyrir Baldur : spurningin um Mosfellsbæ .  Við þessa lygi sjáum við að sögumaðurinn gerir mistök í nafninu og segir ‚ Mosfellssveit ‘ í staðinn fyrir Mosfellsbæ .  Ég held að mistökin séu augsýnilegt merki um að hann sé að skrökva .  Sögumaðurinn er þó ekki einn um hituna .  Sá sem laug strax í byrjun sögunnar er frændi hans og auk þess laug hann einmitt að sögumanninum , sem kannski grunaði eitthvað brogað þá .  Ekki fyrr en í lok sögunnar gengst frændinn við að hafa logið og farið á tónleika í staðinn fyrir vinnuna .  Pabbi og mamma Baldurs virðast líka fara með lygar stöðugt við son sinn en í lokin er ekki klárt hvort þessi saga sé örugglega lygi eða ekki .  Baldur veit þó ekkert um það síðasta .  Hann sjálfur berst við veruleikann en bara öðruvísi : hann man ekki mikið og er ekki sérstaklega góður með nöfn .  Í raun og veru bera allar persónurnar í sögunni allt of mikið fyrir sig minnisleysi .  Það er kannski ekki tilviljun því allar eru þær að drekkja áfengi , nema frændinn sem þó væntanlega hélt sig ekki frá áfengi þegar hann var á tónleikunum .  Tíminn líður þá líka á annan hátt og er næstum allt sem við kemur tíma í sögunni þess vegna óklárt og óvisst .  Það er til dæmis óklárt í byrjun sögunnar hvenær atburðurinn var að gerast : frændi sögumannsins hringdi í hann „ fyrir nokkrum vikum “ ( bls. 119 ) .  Bragi lýsir fullkomlega hversdagslegum atburðum í smásögunum sínum , eins og í þessari sögu .  Persónurnar hans í Bensínstöðinni í Mosfellsbæ virðast fara ótrúlega mikið með bull .  Sumar lygarnar komast upp að lokum , sumar ekki .  Fólk spjallar mest um fáfengilega hluti eða smá skrök , sem er í sjálfu sér kannski ekki svo mikilvægt , nema frásögn Baldurs um foreldra sína sem hann virðist hafa áhyggjur af .  Mér finnst þó að höfundurinn blandi mjög alvarlegu þema við fáránlega frásögn sína og að hann geri það vitandi vits .  Að mínu mati er það einmitt lygin sem er aðalþemað í þessari sögu , eða öllu heldur hversdagslegar lygar og þýðing þeirra í mannlegum samskiptum .  Bragi berháttar vandamálið , leikandi og með fyndni , en gefur hvorki útskýringu , greiningu né athugasemdir .  Lesandinn getur hugsað út í þemað sjálfur ef hann vill .  Þess vegna finnst mér smásagan sérstaklega skemmtileg og áhugaverð , því hún er bæði gáskafull og djúp .  

### essay_id = rit034_0
Mánasteinn : Spegilmynd baráttu samfélagsins gegn fordómum .  Að berjast gegn fordómum er svipað því að eiga í tapaðri baráttu .  Fordómar eru eins og endalaust stríð þar sem mannúð er ávallt fjarverandi .  Hvernig berjumst við gegn samfélagi sem í sjálfu sér er að berjast við að byggja upp félagslega sjálfsmynd sína ?  Hverjum erum við að berjast gegn ?  Sagan Mánasteinn spyr magnaðra spurninga sem krefjast ítarlegrar greiningar og djúps skilnings áður en hægt er að setja sig inn í afstöðu aðalsöguhetjunnar , en barátta hennar við að uppgötva sjálfa sig er einnig orðið að félagslegu vandamáli .  Fordómar eru til og leiða til félagslegra vandamála sem fólk vill almennt frekar forðast og flýja frá í stað þess að takast á við .  Sagan Mánasteinn sýnir okkur að það eru til flóttaleiðir en raunveruleikinn er óumflýjanlegur .  Sagan fjallar aðeins um brot af víðtækri fylkingu félagslegra vandamála sem leynast undir yfirborðinu og við berjumst gegn því ein okkar liðs þrátt fyrir sameiginlega ábyrgð .  Hafið þið verið í sporum þeirra sem þjást af vandamálum tengdum sjálfsmyndinni ?  Kynhneigðaróvissu ?  Barátta upp á líf og dauða ?  Sagan snýst um ójöfn tækifæri vegna félagslegrar lagskiptingar í samfélaginu .  Henni er ekki hægt að útrýma en hins vegar er hægt að draga úr fátækt ( Indraswari , 2012 ) .  Sagan veitir okkur verkfæri til að skapa núverandi samfélag , þar sem við höldum áfram að berjast í sama bardaganum .  Ósagða spurningin er : Erum við á sömu blaðsíðu sögunnar ?  Erum við í sömu orrustu ?  Í þessari grein langar mig að ræða mismunandi samfélagsmál sem koma upp í bókinni og sýna endalausa baráttu gegn fordómum .  Auk þess mun greinin fjalla um hvernig persónurnar í sögunni gegna mikilvægu hlutverki við að bera kennsl á félagslegu vandamálin í sögunni , svo sem sjálfsmyndarkreppu sem varðar til dæmis kynlíf og kynhneigð . Einnig er fjallað um viðbúnað samfélagsins vegna heimsfaraldurs .  Hvert er hlutverk okkar í þessum áskorunum ?  Enn fremur er spurt hvort kynhneigð sem frásagnartæki hafi verið drifkraftur í sköpun núverandi íslensks samfélags þar sem lýðræði og mannréttindi eru talin grundvallast á reynslu , jafnrétti kynjanna er yfirlýst og samkynhneigð er víða samþykkt og viðurkennd .  Að síðustu langar mig að benda á fílinn í herberginu sem er félagslega lagskipting samfélagsins .  Hvernig hefur hún áhrif á líf okkar ?  Þurfum við að klifra upp samfélagsstigann ?  Er hann raunverulegur eða er hann eins og Mánasteinn , drengurinn sem aldrei var til ?  Saga Mánasteins sýnir neikvæð áhrif félagslegrar lagskiptingar og fordóma sem varða kynlíf , kynhneigð og samkynhneigð .  Kynhneigð í sögunni er merkileg .  Kynferðisleg virkni í sögunni er leikur einn .  Til dæmis , á stilltu og svölu októberkvöldi , sýgur krjúpandi drengurinn manninn með bakið að klettaveggnum á meðan hann hlustar eftir því hvort hljóð í mótorhjóli fjarlægist ( Sjón , 2013 ) .  Það kemur á óvart hvernig fólk vindur sér í að tala um kynlíf eins og hvert annað umræðuefni hér á landi .  Samkvæmt bloggsíðu er „ Ísland að öllum líkindum mest kynferðislega frelsaða land í heimi “ ( Kohl , 2018 ) .  Sagan fjallar um ungan dreng sem stundar einkum kynlíf með einstaklingum af sama kyni .  Kynlíf er hömlulaust í landinu en það kemur mér á óvart að kynlíf samkynhneigðra er líka hömlulaust .  Hvað leiðir þennan dreng í sögunni að þessu stigi lífs síns ?  

### essay_id = rit034_2
Á hinn bóginn gefur sagan okkur innsýn í hvernig samfélagið barðist gegn útbreiðslu spænsku veikinnar , sem mætti algjöru kæruleysi og dró því fjölda borgara , unga sem aldna til dauða .  Það er kaldhæðnislegt hvernig fólkið var á reiki um borgina , horfði á kvikmyndir og fór á kaffihús þrátt fyrir spænsku veikina .  Það er eins og að halda partí fyrir vírusinn og bjóða honum að komast inn í líkamann .  Þótt sagan gefi okkur fallega lýsingu á Reykjavík breytir spænska veikin henni í draugabæ síðar meir .  Reykjavík tekur stakkaskiptum , tóm kaffihús , bókabúðir , enginn klaufasláttur , öskur farartækjanna hljóðnuð , ekkert slúður , og margir eru alvarlega veikir vegna spænsku flensunnar ( Sjón , 2013 ) .  Þetta endurspeglast í því ástandi sem samfélagið horfist í augu við nú á dögum .  Nú stendur heimurinn frammi fyrir heimsfaraldri og nóg er um að fólk sé kærulaust , ábyrgðarlaust og brjóti gegn samkomubanni , vanmeti vírusinn og starfi áfram eins og hann sé ekki til , sem hefur leitt til fjölda dauðsfalla og efnahagskreppu um allan heim vegna innleiddra takmarkana gegn veirunni .  Árangurinn af því að fletja kúrvuna út er tvíeggjað sverð .  Viðleitni stjórnvalda til að hafa hemil á vírusnum ætti að vera endurgoldin með hlýðni og virðingu ef við viljum ná árangri .  Í sögunni stöðvuðu þau spænsku veikina með því að finna útbreiðsluuppsprettuna , sem var kvikmyndahúsin , og gáfu einnig út opinbera tilkynningu um að loka skyldi kvikmyndahúsunum sem fólkið sótti í . Þannig heftu stjórnvöld útbreiðslu heimsfaraldurs á Íslandi .  Kannski ef fólk í raunveruleikanum væri jafn samhæft og í sögunni þá væri COVID - 19 -vírusinn löngu horfinn .  Nú eykst fjöldi dauðsfalla hjá fólki í áhættuhópum og það eykur álag á heilbrigðisstarfsfólk .  Dauðinn er óhjákvæmilegur en það fólk sem tilheyrir áhættuhópum gæti allt eins verið á leið í bardaga án skothelds vestis og það er ekki sanngjarnt .  Samkvæmt vefsíðu WHO „ smitar COVID - 19 fólk á öllum aldri .  Hins vegar benda núverandi gögn til þess að tveir hópar fólks séu í meiri hættu á að fá alvarlegan COVID - 19 sjúkdóm , svo sem eldra fólk og þeir sem eru með undirliggjandi sjúkdóma “ ( Organization , WHO , 2020 ) .  Við berum sameiginlega ábyrgð og það felur í sér að hafa skuli í huga líf annars fólks .  Mánasteinn er dæmi um manneskju sem hugsar um aðra .  Hann gegndi mikilvægu hlutverki í að bjarga lífi fólks í inflúensufaraldrinum með því að hjálpa lækninum Garibalda Árnasyni í sjálfboðavinnu á sjúkrahúsi , og heimsækja sjúklingana .  Þannig tel ég að jafnvel í heimsfaraldri sé félagsleg lagskipting enn þá allsráðandi í samfélagi okkar en við getum unnið saman .  Mánasteinn og Sóla G koma úr mismunandi stéttum en samt hindrar það ekki samstarf til að bjarga lífi fólks .  Á sama hátt eiga þeir sem tilheyra sama áhættuhópi og gamla fólkið möguleika á að lifa af þennan heimsfaraldur lifa þennan heimsfaraldur af ef það heldur sig heima til að forðast smithættu , áhættu sem það þarf að þola meðan það bíður eftir að bóluefnið standist meðferðarprófanir .  Augljósa spurningin er : munu allir hafa jafnan aðgang að bóluefninu ?  Vonandi , þegar bóluefnið er tilbúið , munu allir hafa að því jafnan aðgang óháð félagslegri lagskiptingu .  Við skulum líta á fordóma á annan hátt en þeir birtast í sögu Mánasteins , drengsins sem var aldrei til ; horfum frekar á fordóma á jákvæðan og alvörugefinn hátt .  Við getum byrjað á því að breyta eigin skynjun á fordómum og gera hvern dag að sigurgöngu gegn fordómum .  Það var hrikalegt hvernig siðferði lamaði dyggð mannkyns .  Það er skelfilegt hvernig félagslega lagskiptingin kemur í veg fyrir að við fáum þau tækifæri sem sérhver manneskja á skilið .  Svokölluðu réttlæti er framfylgt með óréttlæti og stundum takmarkast réttlæti við það sem er löglegt og siðferðislega rétt , en ekki við það sem er í þágu mannkynsins .  Einnig þurfum við að hugsa um hvert annað um þessar mundir þar sem heimsfaraldurinn rak okkur öllum fastan löðrung .  Nú er tíminn til að vernda hvert annað og muna að við erum öll almannavarnir .  Munum líka að það „ að draga úr staðalímyndum og auðvelda samskipti milli hópa snýst líka um að fá fólk til að átta sig á því að fordómar eru ekki fastur eiginleiki , að þeir eru eitthvað sem hægt er að breyta “ ( DeAngelis , 2011 ) .  Við drögum úr fordómum með því að trúa því að allir hafi getu til að breytast og að við erum öll verk í vinnslu .  

### essay_id = rit035_0
„ Engi hornkerling vil ég vera . “ Um persónuleika Hallgerðar .  Konur hafa mjög sterka stöðu í Brennu-Njáls sögu og þær standa oft sem hvati söguþráðarins .  Ein mikilvægasta konan í sögunni er án efa Hallgerður Höskuldsdóttir sem er einnig kölluð Hallgerður langbrók .  Hún er mjög umdeild persóna Íslendingasagna : stundum telst hún vera fyrirmynd að vondri konu en persónu hennar má einnig skynja sem sjálfstæða konu sem óttast ekki að grípa inn í þegar heiður hennar er í hættu .  Að mynda sér skoðun á henni krefst auðvitað virks lestrar .  Íslendingasögurnar einkennast af hlutlægum frásagnarstíl þar sem sögumaður lýsir oft bara því sem er sýnilegt , ekki tilfinningalífi persóna ( Jón Yngvi Jóhannesson 2014 : 36 37 ) , svo að nauðsynlegt er að lesa á milli línanna , höggva eftir athöfnum og orðaskiptum og túlka textann til að fá heildarmynd um einstakar persónur .  Það sama gildir fyrir Hallgerði úr Brennu-Njáls sögu .  Hvaða ályktanir um persónuleika hennar má þá draga af sögunni þegar við lítum á samskipti Hallgerðar við annað fólk , sérstaklega við eiginmennina sína ?  Hallgerður vex úr grasi á Höskuldsstöðum í Laxárdal ásamt Höskuldi Dala-Kolssyni föður sínum , en hún er alin upp af vígamanninum Þjóstólfi sem líklega hefur mikil áhrif á hana .  Hún er sögð vera falleg , með óvenjulega fagurt og þykkt sítt hár , en á sama tíma örgeðja og hörð í skapi ( Netútgáfan , 9. kafli ) . Þegar á barnsaldri hennar segir bróðir hans Höskuldar Hrútur að Hallgerður sé með þjófsaugu og hann spáir líka því að fegurð Hallgerðar verði mörgum til vandræða .  Það gerir Höskuldi gramt í geði ( ZNetútgáfanZ , 1. kafli ) en smám saman reynist það vera satt .  Fyrstu erfiðleikarnir koma fram þegar Þorvaldur Ósvífursson á Meðalfellsströnd undir Felli ákveður að giftast Hallgerði .  Faðir hans Ósvífur telur hann ofan af því vegna þess að Hallgerður sé „ kona skapstór “ og Þorvaldur sé „ harðlyndur og óvæginn “ ( ZNetútgáfanZ , 9. kafli ) .  En Þorvaldur er þegar búinn að ákveða sig og biður hennar en hann talar bara við föður hennar Höskuld .  Hallgerður sjálf er ekki viðstödd beiðninni og verður því ergileg og særð – hún er of stolt til að láta aðra ráða lífinu hennar .  Hún reynir að bregða sér í hlutverk greysins sem enginn elskar ; það verkar ekki á Höskuld en það verkar á Þjóstólf – hann huggar döpru Hallgerði og lofar henni að hún verði gift í annað sinn og hann muni alltaf hjálpa henni ( ZNetútgáfanZ , 10. kafli ) .  Á brúðkaupsdegi er því Hallgerður afar kát og hlæjandi þrátt fyrir að hún geti varla verið glöð yfir því að giftast manni sem hún hefur ekki valið sjálf .  Hér má sjá að Hallgerður er með ólíkindalæti , hún er góður leikari .  Hún fylgir eiginmanni sínum heim á Meðalfellsströnd og verður að voldugri húsfreyju : hún eyðir miklum peningum og krefst þess að eiga allt sem hún sér hjá öðru fólki ( Netútgáfan , 11. kafli ) . Að mínu mati gerir hún það til að styggja Þorvald , að vísa honum á að það sé hún sem stjórnar heimilinu , og jafnvel til að hefna sín á honum fyrir ósjálfviljuga brúðkaupið .  En einu sinni , þegar Hallgerður vænir hann um að nurla , missir Þorvaldur þolinmæðina og lýstur hana í andlitið .  Hallgerður mætir Þjóstólfi með sáran svip og staðhæfingu : „ [...] ef þér þætti nokkuð undir um mig , “ ( Netútgáfan , 11. kafli ) – aftur spilar hún á tilfinningar annarra til að fá það sem hún vill .  Í þetta sinn er það ekki minna en að Þjóstólfur taki Þorvald af lífi .  Það er nokkuð uppsprengt verð fyrir að særa heiður hennar .  Hallgerður veitir Þjóstólfi vernd hjá galdramanninum Svani og sjálf fer hún aftur heim til Höskuldsstaða .  Áður en hún fer gefur hún heimamönnum sínum gjafir en þeir gráta allir þegar hún kveður þá ( Netútgáfan , 12. kafli ) . Líklega er það vegna þess að hún hefur verið svo örlát húsfreyja .  Hallgerður býr þá hjá föður sínum og verður ríkari .  Bráðum kemur fyrir nýr biðill hennar : Glúmur Óleifsson .  Bróðir hans , Þórarinn , letur hann þess og varar Hrútur hann einnig við henni en í þetta sinn getur Hallgerður sjálf ákveðið hvort hún vilji giftast Glúmi eða ekki .  Hún heldur að hjónabandið muni vera betra en hið fyrsta og henni líkar að það sé ekkert laumuspil í gangi gagnvart henni svo að hún fellst á brúðkaupið ( Netútgáfan , 12. og 13. kafli ) . Hjónin búa á Varmalæk í Borgarfirði . Hallgerður situr „ mjög á sér um veturinn og líkaði við hana ekki illa “ ( Netútgáfan , 14. kafli ) . Hún er örlynd og ræður öllu á heimilinu , Glúmur lætur hana jafnvel velja nafnið á dóttur þeirra Þorgerði og þeim kemur vel saman fram til komu Þjóstólfs .  Hallgerður fær Glúm til að leyfa Þjóstólfi að vera eftir með þeim á Varmalæk .  Þótt þau hjónin elskist orsakar Þjóstólfur það að Glúmur slær Hallgerði kinnhest svo að hún grætur ( Netútgáfan , 15. kafli ) en hún gerir það væntanlega vegna þess að hún iðrast rifrildisins af því að hún vill ekki að Þjóstólfur hefni hennar .  Þrátt fyrir það leiðir sá atburður til dráps Glúms ( Netútgáfan , 16. kafli ) . Hallgerður tekur tíðindunum um dauða hans með hlátri og frekar tilfinningalaust miðað við einhvern sem elskar manninn sinn en það þykir mér aftur vera gott dæmi um leikhæfileika hennar .  Strax á eftir sendir hún nefnilega Þjóstólf til Hrúts sem drepur hann .  Því næst flytur Hallgerður til Laugarness ( Netútgáfan , 17. kafli ) . Síðan mætir hún á þing , gullfalleg , stolt og borginmannleg , og hittir Gunnar Hámundarson frá Hlíðarenda , líka glæsilegan og sjálfsöruggan .  

### essay_id = rit035_1
Þau verða ástfangin hvort af öðru og Gunnar biður hennar þrátt fyrir að aðrir , sérstaklega Hrútur og Njáll , vari hann við henni .  Hallgerður samþykkir brúðkaupið ( Netútgáfan , 33. kafli ) . Ég er þeirrar skoðunar að hún geri það aðallega vegna þess að staða hennar mun hækka ef hún verður eiginkona Gunnars – hann er nýkominn frá útlöndum , farsæll , frekar auðugur og allir virða hann – svo hún grípur bara tækifæri sem býðst henni til að verða máttug og fengsöm húsfreyja á ný .  Hún nýtur þess að vera mikilvægasta persónan hvar sem hún er .  Þess gætir til dæmis þegar Gunnar og Hallgerður koma í heimsókn til Njáls og Bergþóru til Bergþórshvols .  Allt gengur nokkuð vel þangað til Þórhalla kona Helga Njálssonar kemur heim og Bergþóra skipar Hallgerði að þoka fyrir henni .  Með því eru forréttindi hennar sem gestur horfin en það gerir hana arga svo að hún kveður vinsælustu setninguna sína í sögunni : „ Hvergi mun eg þoka því að engin hornkerling vil ég vera “ ( Netútgáfan , 35. kafli ) . Hún býst við því að Gunnar muni taka upp hanskann fyrir hana en þá verður hún vonsvikin : Gunnar segir henni bara að framkalla ekki ósamkomulag , að hann mun ekki láta eggjast af henni .  Hún skiptist samt á nokkrum meinhæðnum orðum við Bergþóru og það blossar upp heiðursstríð á milli kvennanna ( Netútgáfan , 35. kafli ) . Í húskarlavígunum svokölluðu spilar Hallgerður með undirmennina sína , styggir þá og jafnvel hótar þeim svo þeir drepi húskarla Bergþóru .  Hún hún gerir það þó aðeins þegar bóndinn hennar er ekki heima ( Netútgáfan , 35. kafli ) . Spurningin er : af hverju ?  Er hún að reyna að sýna að hún sé nógu sterk til að hefna sín sjálf eða vill hún bara ekki blanda Gunnari í málið ?  Önnur skýring gæti verið að hún hafi áhyggjur af því að Gunnar muni stoppa hana eða verða reiður en þegar Hallgerður sendir sendimann á þing eru viðbrögð Gunnars alltaf frekar hlutlæg – hann vill fyrst og fremst sættast við Njál undir öllum kringumstæðum – ámæli koma seinna heima á Hlíðarenda ( Netútgáfan , 36. kafli ) . En þau aftra Hallgerði ekki frá því að halda stríðinu við Bergþóru áfram .  Hún er vægðarlaus og ákveðin í að vinna svo að hún verður rosalega gröm yfir framkomu Gunnars varðandi málið ( Netútgáfan , 37. kafli ) . Ég myndi giska á það að Gunnar ann Hallgerði svo mikið að hann er tilbúinn að leyfa og fyrirgefa henni margt . Hún getur kallað hann blauðan án þess að hann reiðist og boðið heim frænda sínum Brynjólfi án þess að spyrja hann . Gunnar segir jafnvel að hún geti ráðið tiltekjum sínum en hann muni ráða hvernig málunum ljúki ( Netútgáfan , 36. og 38. kafli ) . Þannig tilkynnir hann henni eiginlega það að hún geti gert hvað sem er nema sættargerð ( sem hún er alls ekki ánægð með ) en það staðfestir samt áhrifamikla stöðu hennar .  Hallgerður endurgeldur honum það með því að hugsa vel um hann en það gerir hún einnig öðrum þegar hún þarf hjálp þeirra , eins og Sigmundi : „ Hallgerður var vel til Sigmundar og þar kom að þar gerðist svo mikill ákafi að hún bar fé á hann og þjónaði honum eigi verr en bónda sínum “ ( Netútgáfan , 41. kafli ) . Þá er ekki erfitt að fá hann til að drepa einhvern fyrir hana eða semja níðvísu sem veldur honum dauða .  En það kemur tími þegar Gunnar missir þolinmæðina gagnvart Hallgerði .  Það gerist eftir að hún hefur sent Melkólf þræl til Kirkjubæjar til að stela matvörum frá Otkatli af því að það var ekki nóg að borða á Hlíðarenda og Otkell neitaði að selja Gunnari hey og mat .  Gunnar uppgötvar þjófnaðinn og fyllist svo mikilli reiði að hann slær Hallgerði kinnhest ( Netútgáfan , 47. og 48. kafli ) . Það er stór háðung fyrir hana vegna þess að það kemur fyrir í fyrsta sinn og Gunnar gerir það fyrir framan alla .  En Hallgerður lofar honum að gleyma því ekki og hefna sín ef til vill ( Netútgáfan , 48. kafli ) . Samkvæmt því sem gerðist í öðrum tilvikum þegar stolt hennar hafði verið sært er ekki vafi á að hún muni standa við orð sín .  Hún fagnar því þegar Gunnar tekur í taumana og hefnir sín á óvinum sínum og líka þegar hann hunsar útlegðina sína í þrjú ár og snýr aftur heim til Hlíðarenda ( Netútgáfan , 72. og 75. kafli ) . Sú hegðun er nefnilega líkari hugsun hennar um heiður og stolt en að sættast alltaf við óvini og fara eftir samningum .  Reikningsskil Hallgerðar koma þó bráðlega .  Óvinir Gunnars umkringja húsið hans og Gunnar getur ekki varist lengur vegna þess að bogastrengurinn hans hefur slitnað .  Þá biður hann Hallgerði um tvo hárlokka til að snúa nýjan bogastreng en hún minnir hann á kinnhestinn og synjar honum um hjálp ( Netútgáfan , 77. kafli ) . Ekki er alveg klárt hvort það leiði til dauða Gunnars , ef nýr bogastrengur gerður úr hárinu hefði bjargað lífi hans , en mikilvægara er , í samhengi þessarar ritgerðar , athæfi Hallgerðar .  Gunnar hefur alltaf tekið ábyrgð á gerðum hennar en þegar hann vantar hjálp bregst Hallgerður honum .  Það er ekki útilokað að hún viti að baráttan sé þegar töpuð .  En í mínu áliti hefði hún ekki svikið hann hefði hann verið frjáls maður .  Nú sem stendur er hann þó útlægur og það er óhagstætt fyrir Hallgerði og stöðu hennar í samfélaginu og því hefur hún ekki ástæðu til að kæra sig um hann .  Móðir Gunnars , Rannveig , nýr Hallgerði dauða hans um nasir svo að Hallgerður flýr til Grjótár til Þorgerðar dóttur sinnar , þar sem hún eggjar , móðgar og baktalar fólk eins og venjulega ( Netútgáfan , 78. eða 91. kafli ) en það er ekki mikið lengur talað um hana í sögunni .  Af ofangreindu má fá frekar ítarlega hugmynd um persónuleika Hallgerðar .  Hún er sterk og máttug kona , sjálfhverf og stolt eða jafnvel dramblát , sem þolir ekki þegar hún fær ekki sínu fram .  Þá blossar hefnigirni upp í henni og hún gleymir aldrei ranglæti gagnvart sér .  Hún er lævísleg og gerir aðeins það sem hentar plönunum hennar eða það sem getur hjálpað henni í framtíðinni .  Hallgerður er tækifærissinni og mjög góður leikari – hún vill að aðrir elski hana en bara til þess að geta stýrt þeim þangað sem hún þarf þá , og svo gerir hún sér upp vináttu .  Í greininni „ Persónuleikaraskanir í Njálu “ talar norski geðlæknirinn Jon Geir Høyersten jafnvel um það að Hallgerður hafi lýsandi einkenni siðblindu ( e. sociopathy ) , þá sérstaklega að hún sé „ sjálfhverf og hugsi fyrst og fremst um eigin hagsmuni “ ( Fréttablaðið , 2005 : 28 ) . Ég er alveg sammála honum .  Hallgerður hugsar aðeins um sjálfa sig og aðrir eru bara leikbrúður þjónandi hagsmunum hennar .  Þeir sem neita því að hlýða henni geta verið vissir um að Hallgerður gleymi því ekki og muni hefna sín vægðarlaust þegar rétti tíminn kemur .  

### essay_id = rit036_0
Á landi þar sem fjölbreytni síeykst geta orð fengið nýja merkingu .  Eitt slíkt orð er „ Íslendingur “ .  Almenningur myndi líklegast skilgreina þetta orð sem „ einhver frá Íslandi “ en það að vera „ frá Íslandi “ er ekki eins gagnsætt og fólk heldur .  Er nauðsynlegt að hafa fæðst á Fróni ?  Hvað með að tala íslensku ?  Skiptir máli að „ líta út eins og Íslendingur “ ?  Gerð verður grein fyrir þeim hugmyndum sem liggja að baki þessu orði með ýmsum hætti .  Fyrst verða skoðaðar rannsóknir á sviði mannfræði og sagnfræði til þess að varpa ljósi á hugtakið íslenskheit og hver umræðan um það hefur verið hingað til .  Í öðrum hluta verður tekið tillit til kenninga í þýðingafræði og hvers vegna orð eru almennt þýdd á sinn máta .  Í þriðja hluta verða tekin dæmi úr ýmsum þýðingum sem innihalda orðið „ Íslendingur “ eða Icelander og athugað hvað átt er við í hvert skipti sem það er notað .  Í fjórða hlutanum eru kynntar niðurstöður úr könnun um hvað almenningi finnst „ Íslendingur “ vera , og svo kemur tilraun til lokaskilgreiningar á „ Íslendingi “ í fimmta hlutanum .  Hvað telst sem Íslendingur ?  Umræða um þjóðerni umkringir okkur að mörgu leyti .  Einstaklingurinn getur auðveldlega drukknað í slíkum umræðum við eina stutta skoðun á fjölmiðlunum þar sem margir þeirra fjalla um þjóðfélög um allan heim , þ.m.t. íslenska þjóðfélagið .  Greinafyrirsagnir eins og „ Íslenskir karlmenn með stærsta liminn í Evrópu “ eru áberandi á Vísi og bækur eins og Þjóðerni í þúsund ár og jafnvel skáldsagan Sjálfstætt fólk fjalla um íslenskt þjóðerni .  Auðséð er að mikilvægi liggur í því að vera Íslendingur að dómi margra hérlendis .  Hins vegar vekur þessi umræða fjölmargar vangaveltur og spurningar .  Talað er um „ Íslendinga “ eins og það sé klippt og skorið hvað „ Íslendingur “ merkir .  Við nánari skoðun á þessu orði kemur í ljós að það er ekki eins auðvelt og maður hefði haldið að skilgreina „ Íslending “ .  Lauslega er merking þessa orðs „ einhver frá Íslandi “ en hvað þýðir það að vera frá Íslandi ?  Er nauðsynlegt að hafa fæðst hér ?  Hvað með að vera með íslenskt ríkisfang ?  Hvað með tungumálið ?  Hvað með að vera af íslenskum ættum ?  Þessi ritgerð gerir grein fyrir merkingu orðsins „ Íslendingur “ frá sjónarhorni þýðandans og er einnig stefnt að því að búa til skilgreiningu á þessu orði sem nær yfir allt sem liggur að baki því .  Þýðingafræðilega sjónarhornið verður í fararbroddi í þessari ritgerð en stuðst verður við kenningar úr íðorðafræði og félagsmálfræði og einnig við könnun með það að markmiði að búa til skilgreiningu út frá niðurstöðum þeirra rannsókna .  Það er hugsanlega erfitt að átta sig á hvers vegna þetta viðfangsefni er mikilvægt að taka fyrir .  Það má vel vera að „ Íslendingur “ sé bara orð og að það þurfi ekki skoða merkingu þess sérstaklega .  Hins vegar er góð hugmynd að gera betri grein fyrir því hvað felst í orðinu þar sem um viðkvæmt málefni er að ræða og ekki má vanmeta kraftinn sem orð búa yfir .  Að tilheyra ákveðinni þjóð .  Áður en gerð er grein fyrir hvað felst í því að vera Íslendingur verður fyrst að skilgreina hvað felst í því að tilheyra þjóð almennt .  Hægt er að skoða alls kyns rit og rannsóknir þar sem þetta fyrirbæri , það að vera með þjóðlega sjálfsmynd , birtist víða um heim og í gegnum heimssöguna .  Þjóðlega sjálfsmynd mætti kalla þjóðernisvitund .  Þjóðernisvitund er hugtak sem erfitt getur verið að skilgreina , einkum þegar tekið er tillit til hvernig þjóðernisvitund tengist öðrum hugtökum eins og þjóðernishyggju , náskyldu en þó allt öðru hugtaki sem snýr frekar út á við gagnvart öðrum og er víða talið neikvætt .  Á hinn bóginn lýsir þjóðernisvitund hvernig einstaklingur getur verið meðvitaður um þjóðerni sitt ( Vísindavefur ) og virðist bera aðeins jákvæðari merkingu , en þetta síðarnefnda er ályktun .  Hins vegar er þessi ályktun ígrunduð þar sem almenningur virðist taka undir þessa sýn á þjóðernisvitund .  Vangaveltur um fyrirbærið má finna í bókinni Landsins útvöldu synir þar sem ritgerðir skólapilta voru settar í sviðsljósið .  Hinn 18 ára gamli Jón Kristjánsson í Lærða skólanum skrifaði ritgerð árið 1903 sem veitir lesendum góðan skilning á hvað þjóðernisvitund ( eða þjóðernistilfinning eins og hann segir í ritgerðinni ) er .  Þessar vangaveltur eru studdar af rannsóknum fræðimanna , sem hinn ungi Jón Kristjánsson var ekki á þeim tíma .  Gunnar Karlsson færði einnig rök fyrir því að vitneskja einstaklings um þjóðerni sitt geti falið í sér aðdáun á þjóðinni í grein sinni „ Íslensk þjóðernisvitund á óþjóðlegum öldum “ .  Dæmi um slíka aðdáun birtast í ættjarðarljóðum sem sögð eru vera „ merki um þjóðlega samstöðu “ ( bls. 167 ) .  Í slíkum ljóðum er kveðið um gæði landsins , þ. á .m. um fegurð og eðli viðkomandi lands .  Í greininni sem hér er um að ræða eru birt nokkur slík ljóð sem samin voru af íslenskum ljóðskáldum á 17. öld .  

### essay_id = rit036_1
Hér er hægt að sjá hvernig þau töluðu til þjóðernisvitundar Íslendinga .  Einnig hefur verið bent á að aðrir þættir geri einstakling að ættjarðarvini .  Þessi rök eru sett fram í bókinni Imagined Communities ( „ Ímynduð samfélög “ ) eftir Benedict Anderson .  Höfundurinn sem hér um ræðir fjallar m.a. um hvernig ritmál heimsins hafa lagt grundvöllinn að þjóðernisvitund með ýmsum hætti .  Tekið er fyrir hvernig ritmál getur haft sameinandi áhrif þar sem það gerir fólki af sömu stétt kleift að eiga samskipti sín á milli .  Einnig heldur Anderson því fram að ritmálið hafi gefið tungumálum ákveðinn stöðugleika sem hjálpaði til við að byggja grunnstoðir þjóða .  Síðasti punkturinn í sambandi við ritmál er að það skapaði „ valdatungumál “ ( e. languages of power ) gegnum prentsmiðjukapítalisma ( e. print capitalism ) en gera má ráð fyrir því að „ valdatungumálið “ hafi verið sameinandi þar sem valdhafar gátu átt samskipti með því ( 59 – 60 ) .  Seinna í bókinni fjallar Anderson enn frekar um tungumál og hversu mikið þau geta tengst ólíku fólki .  Hann nefnir m.a. hvernig hægt er að tengjast hinum látnu ef teknir eru fyrir textar þeirra .  Enn fremur kemur Anderson inn á hvernig ljóðlist og tónlist , sérstaklega þjóðlög , tengja fólk gegnum sameiginlega tungu ( bls. 160 ) .  Anderson bendir einnig á að hugarfar er stór hluti þess að tilheyra einhverri þjóð .  Til að renna stoðum undir þá kenningu má taka sem dæmi atburð sem átti sér stað á Indlandi á 19. öld .  Þá fór Thomas Babington Macaulay fyrir nefnd sem stýrði indverska menntakerfinu með hætti sem taldist meira „ enskur “ .  Þetta var gert með það að markmiði að búa til „ stétt sem er með indverskt blóð en enskan smekk , enskar skoðanir , enskt siðferði , og enska vitsmuni “ .  Enn fremur var Macaulay á þeirri skoðun að enginn Indverji myndi áfram aðhyllast hindúatrú fengi hann enska menntun ( bls. 106 ) .  Það áhugaverðasta sem komið var á framfæri í Imagined Communities var mögulega sú ábending að tengsl manna við þjóðir byggjast á einhverju eðlilegu og utan stjórnar einstaklingsins .  Lagt er þar til að eiginleikar eins og hörundslitur , kynvitund , ættir og fæðingartímabil skipti máli þegar ákvarðað er hvort einstaklingur tilheyri tiltekinni þjóð .  Að mati Andersons er það einmitt vegna þess að þessir eiginleikar eru meðfæddir að þeir eru taldir „ framandi “ ( bls. 159 ) .  Ekki er nánar fjallað um þetta í bókinni en hugmyndin að slíkir eiginleikar séu mikilvægir er ekki óhugsandi , eins og kemur í ljós síðar í ritgerð þessari .  Að vera Íslendingur .  Hvað merkir það að vera „ Íslendingur “ ?  Þetta orð hefur mismunandi merkingu fyrir mismunandi fólki , líklega vegna fyrirbærisins þjóðernisvitundar sem áður var kynnt til leiks .  Þjóðernisvitund er sjaldan rannsökuð í sjálfri sér og þess vegna getur verið flókið að afla heimilda um hana .  Til þess að tímasetja upphaf þjóðernisvitundar í íslenskri sögu er hins vegar mögulegt að skoða hvenær þjóðernishyggja Íslendinga fór að birtast og sumar rannsóknir benda til þess að á tímabilinu eftir lok seinni heimsstyrjaldar hafi Íslendingar orðið meðvitaðir um að vera íslenskir .  Það ber samt að nefna að Íslendingar hafa þekkt vel til þjóðernis síns frá því mjög snemma í íslenskri sögu , alveg frá upphafi að mati Katrínar Jakobsdóttur , núverandi forsætisráðherra .  Þar sem hver og einn Íslendingur gefur þjóðerni sínu eigin merkingu verður niðurstaðan að öllum líkindum sú að skilgreina þarf orðið „ Íslendingur “ með þjóðernislegar hugmyndir í huga , að minnsta kosti að hluta til .  Íslendingar , hver sem þau eru , hafa margs konar skoðanir á raunverulegri merkingu orðsins .  Bókmenntir um þjóðernisvitund Íslendinga .  Til þess að fá betri mynd af því hvað „ Íslendingur “ merkir er mikilvægt að kanna athuganir ýmissa fræðimanna á sviði mannfræðinnar , sögunnar , o.s.frv.  Þessir fræðimenn bjóða upp á ólík sjónarhorn varðandi hvað það er sem gerir einstakling að „ Íslendingi “ sem hafa þarf í huga þegar skoðað er hvað þetta orð þýðir í raun og veru .  Fyrst verður fjallað um fræðimanninn E. Paul Durrenberger .  Um miðjan tíunda áratuginn kom út bók eftir hann sem heitir Icelandic Essays : Explorations in the Anthropology of Modern Life ( ísl. Íslenskar ritgerðir : athuganir innan mannfræði daglegs lífs ) .  Höfundur var bandarískur fræðimaður sem hafði komið til Íslands , meðal annars , með það að markmiði að læra um þjóðina og fólkið sem henni tilheyrir .  Í ferðum sínum lærði hann töluvert um þjóðernisvitund landsmanna og þessu innsæi deildi hann í þessari bók .  Margt kom fram í þessari bók , þar á meðal hugmyndir íslensks fólks um í hverju það felst að vera Íslendingur .  Rauði þráðurinn í öllum hugmyndunum var að tala íslensku , vegna þess að „ þú ert það sem þú talar “ .  Annar viðmælandi lagði einnig til að nauðsynlegt væri að vera á landinu ásamt því að tala tungumálið .  Óhætt er að segja að tungumálið sé lykilþáttur í því að vera Íslendingur .  Þessu viðhorfi hefur verið haldið á lofti í langan tíma þar sem Arngrímur Jónsson lærði fjallaði um sérstöðu íslenskrar tungu í fyrstu bók sinni Crymogæu og hvað það væri mikilvægt fyrir landsmenn að geta sótt í snilld móðurmálsins .  Vel hefur verið sýnt fram á mikilvægi tungumálsins í því að gera einstakling að Íslendingi en aðrir þættir koma einnig til greina .  Í „ Manni íslenskum “ , grein eftir sagnfræðinginn Unni Karlsdóttur , var þjóðernisvitund skoðuð nánar með tilliti til fleiri þátta , þ. á m. til kynþáttamála .  Samkvæmt rannsóknum sem þessi höfundur framkvæmdi felur íslenskt þjóðerni í sér það að vera afkomandi fólks sem hefur búið á landinu í mörg hundruð ár og það að tileinka sér sameiginlegan þankagang með öðrum Íslendingum .  

### essay_id = rit036_2
Íslenskt þjóðerni felur einnig í sér sérstaka líffræðilega arfleifð og þess vegna hefur það verið mikilvægt í gegnum tíðina að Íslendingar væru með íslenskt blóð og hina hefðbundnu norrænu útlitseiginleika .  Ágætis dæmi um þetta sem tekin voru fyrir eru Íslendingasögurnar , þar sem persónur í hverri sögu eru oft sagðar vera með t.d. blá augu og föla húð .  Höfundur benti lesendum á nokkur dæmi til viðbótar í riti sínu .  Eitt dæmi var „ ástandið “ , þegar margar íslenskar konur voru að eignast börn með bandarískum og breskum hermönnum .  Fram kom gagnrýni á þessa kynblöndun þar sem hættan var talin sú að „ hið mesta vandræðafólk “ gæti sprottið upp úr henni .  Höfundur bendir hins vegar á að þetta viðhorf gagnvart kynblöndun Íslendinga við aðra byrjaði ekki í ástandinu , heldur miklu fyrr í sögu landsins .  Óttinn við úrkynjun Íslendinga kviknaði tveim áratugum fyrr þegar sambærilegt viðhorf var við lýði í Evrópu og Bandaríkjunum .  Það var á þessu tímabili sem Guðmundur Finnbogason , heimspekingur og prófessor við Háskóla Íslands , hvatti Íslendinga til að standa vörð um blóðið sitt svo að það blandaðist ekki við annað .  Fjallað er um íslenska nasista og afstöðu þeirra gagnvart kynblöndun Íslendinga og annarra og kom fram í riti þeirra Ísland að ef „ negrar eða aðrar frumstæðar þjóðir blanda blóði mun hið gáfnafarlega meðallag eftirkomendanna verða lægra en nú þekkist meðal íslenzku þjóðarinnar “ .  Í öðru riti að nafni Við og veröldin fjallar Sverrir Jakobsson um rannsóknir danska fræðimannsins Jenny Jochens á hvernig var farið með kynþætti á landsnámsöld .  Í grein Jochens sem heitir „ Race and Ethnicity in the Old Norse World “ ( „ Kynþáttur og þjóðerni í fornnorrænum heimi “ ) var bent á muninn milli afkomenda Norðmanna og Íra hér á landi , þar sem fólkið sem kom frá Bretlandseyjunum var með dekkri útlitseiginleika og þeir voru tengdir við þræla , lágstéttir og ættleysi ( bls. 45 ) .  Þessi kenning er ekki nánar útskýrð en styður þó kenningu forsætisráðherra að kynþáttur hafi skipt máli á Íslandi alveg frá upphafi .  Ef litið ef aftur til Unnar Karlsdóttur leggur hún til að það þyki ekki lengur við hæfi að leggja of mikla áherslu á íslenskt blóð einstaklings þegar verið er að meta hvort einhver sé Íslendingur .  Þótt rök séu til sem styðja þessa hugmynd er einnig hægt að færa rök fyrir að það þyki enn við hæfi að taka tillit til ætta einstaklings við þjóðernisstimplun hans , þrátt fyrir að hinn almenni Íslendingur vilji ekki viðurkenna það .  Íslendingar af erlendum uppruna og Íslendingar af lituðum kynþætti verða oft fyrir því að gert er ráð fyrir að þau séu ekki Íslendingar .  Þorgerður Anna Gunnarsdóttir tók viðtal við Miriam Petru Ómarsdóttur Awad sem skrifaði meistararitgerð um fordóma sem konur af miðausturlenskum uppruna þurfa að takast á við hérlendis .  Hún talaði um niðurstöður rannsóknarinnar og hvernig hún áttaði sig á að það skiptir engu máli hversu vel viðkomandi kona talar íslensku , það verður samt komið fram við hana eins og hún sé ekki Íslendingur .  Svipaða sögu má heyra frá mörgum öðrum , jafnvel undirrituðum , þar sem aðeins er útfært í þessari grein að það getur verið erfitt að eiga samtal á íslensku vegna þess að dregnar eru ályktanir um tungumálakunnáttu út frá hörundslit .  Til samantektar er hægt að draga úr öllu þessu að íslenskheit sé mjög persónulegt fyrirbæri fyrir hvern og einn Íslending .  Mögulegt er að ekki sé hægt að skilgreina „ Íslending “ á hátt sem nær yfir alla málhafa íslenskunnar , en íslenskheitin sjálf eru enn þá í mótun og eru frekar einstaklingsmiðað hugtak .  Næst verða skoðaðar nútímatilraunir til að skilgreina orðið í opinberum heimildum .  Tvær orðabækur á netinu bjóða upp á skilgreiningu á orðinu „ Íslendingur “ .  Þessar skilgreiningar eru að mestu leyti eins en þær eru þó frábrugðnar á hátt sem vekur áhuga .  Önnur skilgreiningin kemur úr Íslenskri orðabók á vegum Árnastofnunar .  Hún er mjög einföld og nákvæmlega eins og maður myndi búast við : „ maður frá Íslandi “ .  Ef ekki er tekið tillit til kynjuðu orðræðunnar hér er þessi skilgreining frekar óumdeild .  Hin skilgreiningin sem finnst á netinu er á Snöru , netorðabók sem býður einnig upp á þýðingar milli íslensku og nokkurra tungumála .  Þessi skilgreining er tvíþætt og fær mann til að hugsa .  Augljóst er að kartöflur eiga ekki við í þessu samhengi en hinar skilgreiningarnar gefa manni margt til að velta fyrir sér .  „ Maður frá Íslandi “ er skilgreining sem langflestir Íslendingar myndu ekki mótmæla en „ maður á Íslandi “ væri hið mesta álitamál væri það borið undir almenning .  Undir venjulegum kringumstæðum koma milljónir ferðamanna til landsins .  Eru þessir ferðamenn þá orðnir Íslendingar ?  Fólk frá mörgum löndum býr hér án ríkisborgararétts og samsamar sig ekki hinni íslensku þjóðernisvitund sem rædd var hér fyrir ofan .  Er þetta fólk líka íslenskt , þótt það upplifi sig ekki þannig og jafnvel þótt það sé ekki ( enn ) komið með íslenskan ríkisborgararétt ?  Hvað með Vestur-Íslendinga og annað fólk sem fæddist íslenskum foreldrum erlendis ?  Eru þau „ frá Íslandi “ ?  Þetta sýnir hversu erfitt það er að gera nákvæma grein fyrir því hver er Íslendingur og hver ekki .  Jafnframt þykir það athyglisvert að skepnur og hlutir frá Íslandi eru einnig talin vera Íslendingar .  Unnur Karlsdóttir kemur aðeins inn á slíkar vangaveltur í áðurnefndu greininni „ Maður íslenskur “ þar sem hún nefnir íslensk dýr og hvernig mannkynið hefur veitt þeim íslenska þjóðernisvitund á sambærilegan hátt og það hefur veitt sjálfu sér þá sömu vitund , þótt að dýr upplifi sig ekki sem Íslendinga .  Þetta er allt saman afar flókið en það skal hafa allt þetta í huga þegar rýnt er í þýðingar sem innihalda orðið „ Íslendingur “ .  Þýðingarhættir og kenningar í þýðingafræði .  Til þess að sjá hvernig ætti að skilgreina „ Íslending “ er nauðsynlegt að skoða hvernig orðið er túlkað í dag .  Þess vegna er lykilatriði að rýna í þýðingar af íslensku yfir á ensku þar sem frumtextinn innihélt orðið sem er um að ræða .  

### essay_id = rit036_3
Hægt er að sjá hvernig orðið hefur verið þýtt á gagnasafninu Glosbe , sem sýnir notendum hvernig ákveðið orð má þýða á milli tveggja tiltekinna tungumála .  Fyrsta skrefið hér var að fletta upp hvernig „ Íslendingur “ í eintölu hefur verið þýtt á enska tungu .  Fáeinar niðurstöður fundust og þar af einungis ein þýðing sem gagnast þessari ritgerð .  Glosbe gefur upp grófa staðsetningu textans ( t.d. ákveðna vefsíðu ) en ekkert annað .  Þetta brot er úr þýddri kvikmynd og fannst á vefsíðunni OpenSubtitles sem geymir þýddar kvikmyndir .  Ekki var sagt í hvaða kvikmynd þessi texti finnst og þess vegna var ekki hægt að rannsaka þetta nánar .  Samt er þessi þýðing athyglisverð að því leyti að „ Íslendingur “ var hér túlkað sem „ einhver á Íslandi “ , sem samsvarar skilgreiningunni sem finnst á Snöru .  Þar sem ekki var hægt að kafa nánar í þetta var næsta skrefið að fletta upp þýðingum á fleirtölu orðsins „ Íslendingur “ .  Fleiri niðurstöður skiluðu sér og margar þeirra reyndust aðgengilegar .  Hér kom í ljós að orðið er túlkað frekar lauslega , þegar það er þýtt yfirhöfuð ( oft er því viljandi sleppt í enskum þýðingum og skotið inn í íslenskum þýðingum ) .  Einn þýðingarháttur var að túlka „ Íslending “ sem „ Ísland “ , landið sem Íslendingar koma frá .  Þessar setningar finnast á síðu vefalfræðiritsins Wikipedia sem fjallar um langreyð ( e. fin whale ) , þar sem frumtextinn var enskur og marktextinn íslenskur .  Ákvörðunin að þýða „ Ísland “ á þennan veg fær mann til að hugsa um hvaðan þessi ákvörðun kom , þar sem þetta tilheyrir engri opinberri skilgreiningu á „ Íslendingi “ , nema ef landið sjálft er talið „ hlutur frá Íslandi “ .  Til samanburðar er skilgreining „ Íslands “ samkvæmt Snöru : „ eyja í Atlantshafi , heimkynni Íslendinga “ eða „ ríki á eyjunni “ .  Það að segja að Ísland sé „ heimkynni Íslendinga “ gefur í skyn að landið sé ekki landsmennirnir og þess vegna vísi hugtökin „ Íslendingur “ og „ Ísland “ til ólíkra fyrirbæra .  Annar þýðingarháttur var sá að beinþýða orðið yfir á ígildið Icelanders .  Dæmi sést hér fyrir neðan : Íslendingar eiga ekki nógu mikið fastafjármagn , Jóa mín .  Þessar setningar finnast í óþekktri íslenskri kvikmynd sem má einnig nálgast á vefsíðunni OpenSubtitles .  Hér er enska orðið Icelanders notað til að tala um landsmenn Fróns .  Þótt þetta sé rétt hjá þýðandanum er mögulegt að enskumælandi fólki þyki þetta orð of flókið til að nota ávallt í þýðingum vegna þess að það er ekki í hversdaglegri notkun og þar af leiðandi er hugsanlegt að enskumælandi móttakendur slíkra þýðinga viti ekki af tilveru orðsins .  Merkingin kemst alveg til skila en notkun þessa orðs gæti gert þýðinguna óþjála , sem getur verið mikilvægt að hafa í huga í þýðingaferlinu miðað við tilgang þýðandans .  Til þess að skilja betur hvers vegna orðréttar þýðingar eru stundum sniðgengnar er nauðsynlegt að líta á kenningu Eugenes Nidas um jafngildi í þýðingum .  Eugene Nida var bandarískur þýðingafræðingur sem fjallaði um tvenns konar jafngildi sem þýðandinn þarf að velja á milli þegar verið er að þýða : formlegt jafngildi ( e. formal equivalence ) og áhrifajafngildi ( e. dynamic equivalence ) .  Fyrrnefnda aðferðin lýsir orðréttum þýðingum og hin síðarnefnda felur í sér tiltölulega frjálsar túlkanir á frumtextanum sem vekja upp sömu viðbrögð hjá lesendum marktextans og frumtextans .  Í sumum tilvikum getur verið mikilvægt að beita frekar formlegu jafngildi ( t.d. í lagabálkum ) og í öðrum áhrifajafngildi ( t.d. í ljóðum , skáldskap , og annars konar listrænum texta ) , þótt nauðsynlegt sé að taka tillit til beggja jafngilda að einhverju leyti í þýðingaferlinu .  Samkvæmt Eugene Nida er lykilatriði að þýðingar veki upp sambærileg viðbrögð , ásamt því að þær gangi upp , komi anda og formi frumtextans til skila , og nýti eðlilegan og einfaldan tjáningarhátt .  Allt þetta skýrir hvers vegna það er stundum forðast að beinþýða „ Íslending ( a ) “ milli tungumála og hvers vegna það birtist stundum í þýðingum en ekki í frumtextanum .  Annað sem gæti mögulega haft áhrif á val þýðandans eru kenningar þýska fræðimannsins Friedrichs Schleiermachers um það að færa annan aðila til hins .  Þessir aðilar sem hér er um að ræða eru höfundur frumtextans og lesendur marktextans .  Lesendur eru færðir til höfundarins þegar markmiðið er að framandgera textann .  Friedrich Schleiermacher hneigðist meira að þessari aðferð þar sem honum fannst mikilvægt að lesendur fengju innsýn í menningarheim höfundarins .  Það að „ útlenska “ þýðingu gerir það að verkum að marktextinn verður framandi fyrir lesendur hans vegna þess að verið er að nota stíl og orðræðu frummenningarinnar .  Þetta gæti verið ástæðan fyrir því að Icelander er notað í sumum þýðingum frá íslensku yfir á ensku , þar sem þetta orð er frekar óalgengt í markmálinu .  Þegar höfundur frumtextans er færður til lesanda marktextans er talað um heimfærslu .  Heimfærsla lagar frumtextann að venjum og hefðum markmálsins og markmenningarinnar .  Þrátt fyrir að Friedrich Schleiermacher hafi ekki verið hlynntur þessari aðferð viðurkenndi hann hana samt .  Heimfærsla frumtextans gerir hann aðgengilegri og auðveldar þar af leiðandi lestur vegna þess að verið er að fylgja siðum sem eru lesendum kunnugir .  Þetta gætu verið rökin að baki því að sleppa notkun orðsins „ Icelander “ í enskum þýðingum þar sem aðrir valkostir eins og „ Iceland “ og „ inhabitants of Iceland “ ( íbúar Íslands ) eru aðeins kunnuglegri fyrir enskumælandi lesendur sem hafa litla eða enga innsýn í íslenska menningu og tungu .  Allt þetta er gert með sannleikinn í huga .  Þessi hugmynd var sett fram af þýðandanum Gauta Kristmannssyni í riti hans Theory , World Literature , and the Problem of Untranslatability ( „ Kenning , heimsbókmenntir , og vandinn við óþýðanleika “ ) .  Fjallað er um sannleikann í því sjónarmiði að gera greinarmun milli heimsbókmennta ( e. world literature ) og alþjóðlegra bókmennta ( e. international literature ) .  Það sem helst aðgreinir það síðarnefnda frá því fyrrnefnda er m.a. að alþjóðlegar bókmenntir leita að sannleikanum og að þær eru öfgakenndar miðað við heimsbókmenntir .  Á hinn bóginn eru heimsbókmenntir samhliða kapítalisma að mörgu leyti og gera má ráð fyrir því að þær séu ekki eins róttækar og alþjóðlegar bókmenntir .  

### essay_id = rit036_7
Þær verða ekki kynntar í þeirri röð sem þær birtust í könnuninni heldur í röð sem telst við hæfi samkvæmt mismunandi þemum sem hafa birst í þessum rannsóknum .  Þó verður hluti 1 tekinn fyrst til umræðu og svo hlutar 2 og 3 .  4.1.2 Grunnupplýsingar um þátttakendur – Hluti 1 .  Fyrir neðan sjást hvaða kyni og fæðingarári þátttakendur tilheyrðu .  Það sést hér að flestir svarendur voru konur sem fæddust milli 1980 - 1999 .  Búast má við að svona hátt hlutfall þátttakenda á þessu aldursbili sé vegna eðlis könnunarinnar ( netkönnun ) en það útskýrir ekki hvers vegna u.þ.b. ¾ svarenda eru kvenkyns .  Er það mögulega vegna þess að konur eru oftar hvattar til að tjá sínar tilfinningar en karlar ?  Er það vegna þess að í íslenska samfélaginu bera orð kvenna almennt séð jafnt vægi og orð karla ?  Kynjahlutfallið í könnun Pews Research Centers er gefið upp en þar kom fram að oft höfðu konur sterkari skoðanir á þessum málefnum en karlar .  Til dæmis töldu 77% japanskra kvenna mikilvægt að kunna japönsku á meðan aðeins 62% japanskra karlmanna voru sömu skoðunar .  Ýmsar ástæður gætu legið að baki slíkra niðurstaðna í könnunum af þessu tagi , þótt það sé óvíst hvað olli þessari háu þátttöku kvenna í þessari ákveðnu könnun og hvers vegna konur tóku skýrari afstöðu almennt .  Niðurstöður sem hafa að gera með markhópana .  Eins mikið og var reynt að dreifa könnuninni til eins margra fjölbreyttra hópa og hægt var voru möguleikarnir til dreifingar samt tiltölulega takmarkaðir , líklega vegna félagshópsins sem höfundur tilheyrir .  Minnst var á hér að ofan að höfundur þessarar ritgerðar er af erlendum uppruna og að það gæti haft nokkur áhrif á samsetningu hópsins af því að hann er helst með aðgang að samfélagsmiðlahópum þar sem hátt hlutfall meðlima á Íslandi er einnig af erlendum uppruna .  Til viðbótar er hann helst í tengslum við annað fólk sem hefur tilteknar pólitískar skoðanir sem eru almennt séð frjálslyndar í garð útlendinga og fólks af erlendum uppruna .  Þessi tilgáta reyndist sönn eins og sést í töflunum hér fyrir neðan .  Tölurnar hér eru sláandi .  Stór meirihluti þátttakenda fæddist erlendis , er ættaður erlendis frá , ólst upp erlendis , eru erlendir ríkisborgarar , skilgreinir sig einungis sem útlendinga , hefur búið erlendis lengur en á Íslandi , og á erlent mál að móðurmáli .  Hvernig þessi samsetning hópsins hefur haft áhrif á niðurstöðurnar mun koma í ljós en eitt atriði sem á við hér er niðurstöður spurningarinnar um hvaða landssvæði hver svarandi tilheyrir .  Vegna þess að flestir þátttakendur voru reiðubúnir að svara öllum spurningum kom það aðeins á óvart að 45% þeirra vildu ekki gefa endanlegt svar við þessa spurningu sem gæti talist mjög einföld .  Þessi viðbrögð liðu þó fljótt hjá þegar höfundur áttaði sig á að tæplega 45% svarenda sögðust skilgreina sig sem „ útlendinga “ .  Ef einstaklingur er útlendingur getur hann augljóslega ekki svarað þessari spurningu .  Þetta undirstrikar enn frekar hvað þessi hópur er fjölbreyttur en ófullkominn , eins og margir rýnihópar .  Niðurstöður sem styðjast við aðrar rannsóknir – Hluti 1 .  Þessar niðurstöður sýna hvað það er mikilvægt að búa hér á landinu , eins og sýnt hefur verið fram á með beinum og óbeinum hætti af ýmsum aðilum , þýðendur beggja textanna sem rýndir voru fyrr í riti þessu þar á meðal .  Einnig mætti skoða niðurstöðurnar með rannsóknir Lilju Bjarkar Stefánsdóttur að leiðarljósi .  Samkvæmt hennar kenningum eru flestir þátttakendur í þessari könnun „ heimdragar “ að því leyti að þeim líst vel á að búa áfram á Íslandi .  Samsetning hópsins setur hins vegar spurningarmerki við þessa staðreynd , þar sem flest í honum eru útlendingar eins og spurningin um sjálfsmynd bendir til .  Ef flestir svarendur þessarar könnunar eru útlendingar og flestir þeirra búa á Íslandi , þýðir það þá að flestir svarendur séu „ heimsborgarar “ vegna þess að þau búa fyrir utan heimaland sitt ?  Ef svo er , myndi það að vera „ heimsborgari “ hafa áhrif á hvað þeim finnst mikilvægt í því að vera Íslendingur ?  Sem dæmi var bent á í rannsóknum hennar að heimsborgarar eru með neikvæðara viðhorf gagnvart íslensku en heimdragar .  Mun það þýða að færri þátttakendur en fleiri muni segja að íslenskukunnátta sé ekki mikilvægur þáttur í því að vera Íslendingur ?  Önnur spurning sem þessar athuganir gætu haft áhrif á er hvort búseta hér á Íslandi skipti líka máli .  Þar sem flestir svarenda vilja búa á Íslandi í framtíðinni myndu flestir þeirra tilheyra heimdragahópnum en eins og gerð var grein fyrir hérna áðan er þessi flokkun mögulega vafasöm miðað við samsetningu þátttakenda .  Hvernig mun þetta hafa áhrif á hvort búseta sé metin sem mikil- eða lítilvægt atriði ?  4.1.3 Niðurstöður – Hluti 2 .  Samtals voru 12 mismunandi eiginleikar bornir undir svarendur .  Þeir voru beðnir um að meta hversu mikilvægur hver og einn eiginleiki er þegar varðar íslenskheit .  Þessir eiginleikar verða kynntir í þeirri röð sem þeir birtust í upprunalegu könnuninni .  Hér sést að flestir þátttakendur héldu því fram að það að vera fæddur á Íslandi væri alls ekki mikilvægt , þótt dreifingin hér sé frekar jöfn .  Einnig má benda á að samanlagt fengu efstu þrjú stigin ( „ frekar mikilvægt “ , „ mjög mikilvægt “ , og „ nauðsynlegt “ ) fleiri atkvæði en neðstu þrjú ( „ alls ekki mikilvægt “ , „ smá mikilvægt “ , „ nokkuð mikilvægt “ ) .  Ef þessar niðurstöður eru bornar saman við niðurstöður könnunar rannsóknarmiðstöðvarinnar Pew eru þær sambærilegar .  Almennt séð er það að vera fæddur í einhverju landi ekki talið vega þungt meðal landanna sem tóku þátt í verkefninu .  

### essay_id = rit036_9
Þessu er komið vel á framfæri ef skoðuð er viðbót við brotið sem tekið var sem dæmi ( dæmi 15 ) fyrr í þessari ritgerð .  Þetta sjálfstæði skipti og skiptir örugglega þá samfélagsþegna mestu máli sem voru og eru opinberlega tengdir íslensku þjóðinni , þ.e.a.s. „ ríkisborgarar “ .  Þetta gefur helst innsýn í hvernig „ útlendingar “ myndu hugsanlega skilgreina „ Íslending “ , þar sem það að vera eða vera ekki íslenskur ríkisborgari er oft stærra mál fyrir innflytjendur hérlendis , en það hefur áhrif á ýmsa þætti lífsins ( einkalífið , atvinnumöguleika , o.s.frv. ) .  Tafla 21 : Mat á mikilvægi viðurkenningar á íslenskri menningu ( á skala ) .  Það að viðurkenna íslenska menningu , eða „ halda íslenskri menningu á lofti “ eins og það var orðað í könnuninni , var talið frekar mikilvægt af fjórðungi þátttakenda .  Ef skoðaðar eru tölurnar í efstu þremur stigunum sést að 55% svarenda trúa að þessi þáttur beri töluvert vægi í því að geta kallað sig „ Íslending “ .  Þessar niðurstöður styðja ýmsar rannsóknir sem framkvæmdar hafa verið fyrir þessa ritgerð .  Fyrst skal líta til Icelanders , þýðingin á „ Íslendingum “ .  Nauðsynlegt telst að deila aftur broti sem deilt var fyrr í þessu riti ( dæmi 15 ) til þess að varpa betur ljósi á mikilvægi þess að viðurkenna og jafnframt taka á móti íslenskri menningu til þess að geta talist Íslendingur .  Hér er þýðandinn að benda á sterk tengsl sem Íslendingar eiga við 17. júní ( hátíðina sem hér er um að ræða ) og hvað hátíðin merkir .  Þannig er hægt að draga þá ályktun , að minnsta kosti að mati þýðandans , að ef einstaklingur er ekki Íslendingur skuli þessi dagur ekki merkja neitt í augum hans .  Skoðun fyrrnefnds þýðanda er ekki einstök , þar sem það að halda upp á hátíðardaga , fylgja siðum viðkomandi lands o.s.frv. var almennt talið frekar mikilvægt af löndunum sem tóku þátt í rannsóknum Pew-miðstöðvarinnar , þótt það sé nokkuð erfitt að ná utan um hvað það þýðir að vera læs í einhverri menningu .  Ef aðeins er litið til Svíþjóðar kemur í ljós að 64% Svía finnst að einhverju leyti mikilvægt að vera menningarlega sænsk .  Þetta var lægsta hlutfall allra landa og var jafnvel miklu lægra en hlutfallið sem birtist í öðrum löndum í Vestur-Evrópu ( bls. 13 ) .  Því virðist mögulega vera góð hugmynd að hafa þetta í huga þegar verið er að skapa viðeigandi skilgreiningu á „ Íslendingi “ .  Tafla 22 : Mat á mikilvægi móðurmálsins ( á skala ) .  Umræðan snýst núna að tungumáli og hvaða vægi það ber í því að vera talinn Íslendingur .  Fyrsti eiginleikinn sem var metinn var það að eiga íslensku að móðurmáli , sem 34% svarenda fannst alls ekki mikilvægt .  Þýðingarnar sem liggja að baki þessum rannsóknum styðja niðurstöðurnar á þann hátt að ekki var minnst á móðurmálið sérstaklega í þeim , en þennan eiginleika , það að hafa íslensku að móðurmáli , þyrfti samt að spyrja út í .  Innblásturinn fyrir þessa spurningu á sér tvenns konar uppruna .  Annars vegar var þessi spurning viðeigandi vegna þess að komið var inn á „ snilld móðurmálsins “ í rannsóknum fyrir þessa ritgerð og hvað það er mikilvægt að geta nýtt þá snilld í eigin hag ( vísa má aftur í Crymogæu og brotið úr því riti sem tekið var til umræðu í fyrri hluta þessarar ritgerðar ) .  Hins vegar liggur uppspretta þessarar spurningar í samræðum og frásögnum fólks sem eiga íslensku að öðru máli .  Grein eftir Höllu Ólafsdóttur að nafni „ Fólk er of gjarnt á að skipta yfir á ensku “ segir eiginlega sína sögu með fyrirsögninni .  Í greininni er lýst hvernig fólk sem er að læra íslensku er útskúfað úr íslenska samfélaginu og íslenskri menningu sökum þess að vera ekki íslenskir móðurmálshafar .  Það skal hafa í huga að flestir þátttakendur telja það ekki mikilvægt að eiga íslensku að móðurmáli til þess að teljast Íslendingur en það skal einnig hafa í huga að hegðun „ Íslendinga “ er í mótsögn við það sem könnunin segir og gæti þannig sannað nauðsyn þess að innihalda vísun í íslenskt móðurmál í skilgreiningunni .  Tafla 23 : Mat á mikilvægi góðrar íslenskukunnáttu ( á skala ) .  Eins og fólk veit þarf ekki að eiga íslensku að móðurmáli til þess að kunna hana vel .  Aðspurðir hversu mikilvæg góð íslenskukunnátta er í að vera sannur Íslendingur sögðu 56% svarenda að það bæri frekar eða mjög mikið vægi .  Enn fremur lýstu 21% þessara svarenda yfir nauðsyn þess að kunna íslensku vel , hæsta hlutfallið hingað til fyrir þennan efsta flokk .  Samanlagt þýðir þetta að 77% svarenda telja að góð íslenskukunnátta sé lykilatriði í íslenskheitum .  Þó að þýðingarnar væru hljóðar varðandi móðurmál sagði önnur þýðingin aðeins meira þegar það varðaði góða íslenskukunnáttu , þótt með óbeinum hætti .  Textinn sem þýddur var yfir á íslensku , texti Votta Jehóva , minntist á að tungumálið hefur breyst svo lítið að „ Íslendingar “ geta enn þá lesið Íslendingasögurnar .  Að sögn þýðandans krefst það þekkingar á nútímaíslensku að lesa þessa gömlu íslensku sem einstaklingar rekast á við skoðun þessara sagna og þess vegna mætti gera ráð fyrir því að þýðandinn sé að leggja til að einstaklingur verði að vera fær í íslensku til þess að geta lesið þessar fornsögur .  Þegar þessar niðurstöður eru bornar saman við niðurstöður Pew-könnunar verður skýrt að færni í viðkomandi tungumáli er talið frekar mikilvægt í því að vera „ frá því landi “ .  Nákvæmlega eins og 77% þátttakenda þessarar könnunar halda því fram að íslenskukunnátta sé mikilvæg fyrir „ Íslendinga “ telja 77% Frakka að frönskukunnátta sé mikilvæg ef einstaklingur vill kalla sig „ Frakka “ .  Þessi punktur styrkist enn frekar þegar skoðaðar eru niðurstöður næstsíðustu spurningar þessa hluta .  38% svarenda töldu nauðsynlegt að kunna íslensku að einhverju leyti til þess að geta talið sig hluta af „ Íslendingunum “ sem víða hafa verið nefndir í þessum texta .  35% til viðbótar telja það annaðhvort frekar eða mjög mikilvægt og eru því samtals 73% þátttakenda á svipaðri blaðsíðu þegar kemur að íslenskukunnáttu og hvað hún þýðir fyrir „ Íslendinga “ .  Ef litið er til þýðinganna sem hér eru rýndar styður þýðing Votta Jehóva augljóslega þessar niðurstöður , eins og má sjá í umræddum brotum þessa rits , sem og rannsóknirnar og það sem þær koma á framfæri .  Í fyrsta lagi gætu rannsóknir E. Pauls Durrenbergers komið til greina .  „ Þú ert það sem það þú talar “ , brot úr bókinni hans , er mál sem liggur í augum uppi hvað þetta varðar , en athuga mætti aftur rannsóknir Lilju Bjarkar Stefánsdóttur um „ heimsborgara “ og „ heimdraga “ .  Vegna samsetningar hópsins var erfitt að spá fyrir hvort flestir þátttakendur væru „ heimsborgarar “ sem eru með almennt neikvætt eða hlutlaust viðhorf gagnvart Íslandi og öllu íslensku eða „ heimdragar “ sem eru með jákvætt viðhorf gagnvart því sama , en þar sem flestir svarenda sögðust vilja vera áfram á Íslandi væri mögulegt að flokka þá flesta sem „ heimdraga “ .  Þessi spá samræmist niðurstöðum um mikilvægi íslenskrar tungu í því að geta talið einhvern einstakling sem „ Íslending “ .  

### essay_id = rit036_10
Íslenskir heimdragar halda íslensku tungunni hærra á lofti en íslenskir heimsborgarar en þeir nota tungumálið oft meira en heimsborgarar .  Sem dæmi eru heimdragar líklegri til að njóta afþreyingarefnis á íslensku heldur en á öðrum tungumálum .  Einnig má nefna að heimdragar kjósa í auknum mæli að nota tækni á íslensku þegar kosturinn gefst .  Fyrir heimdraga er tungumálið afar mikilvægt og þess vegna ættu þessar niðurstöður að koma á óvart þar sem þær eru í takt við allar rannsóknir sem hafa verið framkvæmdar .  Tafla 25 : Mat á mikilvægi aðildar í Þjóðkirkjunni ( á skala ) .  Aðild í Þjóðkirkjunni var alls ekki mikilvæg fyrir aukinn meirihluta þátttakenda .  Þessar niðurstöður stemma þar sem Þjóðkirkjan var varla nefnd í neinum efnum sem rannsökuð voru , jafnvel í texta Votta Jehóva .  Ákveðið var að spyrja svarendur út í Þjóðkirkjuna vegna þess að spurt var um trú í Pew-könnuninni sem lagði grundvöllinn fyrir þessa könnun .  Sambærilega lágar tölur má sjá víða meðal Evrópulandanna sem tóku þátt í Pew-könnuninni , þar sem aðeins 7% Svía fannst mikilvægt fyrir sænskt fólk að aðhyllast kristna trú .  Vegna þess að Þjóðkirkjan og trú yfirhöfuð voru ekki oft nefnd í efni sem athugað var virðist ólíklegt að tilvísun í trú verði í lokaskilgreiningunni af „ Íslendingi “ .  4.1.4 Niðurstöður – Hluti 3 .  Þriðji hlutinn var einfaldari á þann hátt að í staðinn fyrir að meta hversu mikilvægir ákveðnir eiginleikar eru voru svarendur beðnir um að leggja mat á hvort ákveðinn eiginleiki væri mikilvægur til að byrja með .  Í enda þessa hluta gátu þátttakendur tekið til máls og lagt til hvað þeim fyndist vera mikilvægt í að vera Íslendingur .  Tekið verður tillit til þessara niðurstaða , ásamt niðurstöðum 2. hluta , þegar verið er að ákveða hvernig á að skilgreina „ Íslending “ .  Tafla 26 : Mat á mikilvægi fæðingarstaðar ( í tvískiptu kerfi ) .  Aðeins tæplega fjórðungur svarenda sögðu að það að fæðast á Íslandi væri mikilvægur eiginleiki þegar verið væri að ákveða hvort einhver sé Íslendingur eða ekki .  Fæðingarstaður einhvers einstaklings hefur ekki reynst mikilvægur í neinum rannsóknum sem hafa verið framkvæmdar hingað til og ekki heldur í neinum þýðingum .  Leggja mætti þá til að vísun í fæðingarstað verði ekki við hæfi í skilgreiningu á „ Íslendingi “ sem stefnt er á að búa til .  Tafla 27 : Mat á mikilvægi uppeldisstaðar ( í tvískiptu kerfi ) .  Þegar verið var að meta hversu mikilvægt það er að hafa alist upp á Íslandi sögðu margir þátttakendur það frekar eða mjög mikilvægt .  Hins vegar er komið hér í ljós að það er almennt séð ekki eins mikilvægt og einstaklingur mætti halda samkvæmt niðurstöðum hluta 2 .  Þessi mótsögn veldur miklum ruglingi og skapar óvissu varðandi hvort það ætti að taka þennan eiginleika til umræðu við myndun skilgreiningarinnar .  Engar þýðingar tóku tíma til að ræða uppeldi á Íslandi og ekki heldur rannsóknirnar .  Það eru hugsanlega ekki nógu sterk rök til að rökstyðja það að telja með upplýsingar um uppeldisstað einstaklings í skilgreiningunni og þess vegna verður ekki tekið tillit til þessara upplýsinga .  Tafla 28 : Mat á mikilvægi ætta ( í tvískiptu kerfi ) .  Það að vera af íslenskum ættum var talið ekki vera mikilvægt af auknum meirihluta svarenda .  Þessar niðurstöður samræmast öllum hinum en eins og bent var á gæti þessi eiginleiki haft meiri áhrif en þær gefa í skyn .  Hugsanlegt er að vísað verði einhvern veginn í þennan eiginleika af þeim ástæðum sem var lýst hér fyrir ofan en best væri að sleppa því að fjalla um þetta í skilgreiningunni þar sem send hafa verið önnur skilaboð .  Líkt og ættir var útlit talið vera lítilvægt atriði í íslenskheitum af meirihluta svarenda .  Einnig líkt og ættir hafa rannsóknir og frásagnir samfélagsþegna gefið til kynna að útlit skipti meira máli en þessar niðurstöður sýna .  Þótt færa mætti rök fyrir mikilvægi útlits í því að vera Íslendingur skal ekki nefna þetta út af niðurstöðum könnunarinnar .  Þessar niðurstöður eru í þversögn við niðurstöður hluta 2 þar sem flestir töldu búsetu á Íslandi bera eitthvað vægi .  Þessar niðurstöður brjóta ekki einungis í bága við niðurstöður annars hluta heldur einnig við nokkrar rannsóknir sem gerðar hafa verið .  Mælt var í rannsóknum E. Pauls Durrenbergers að það skiptir máli að búa á Íslandi ef einstaklingur vill vera Íslendingur og báðar þýðingar sem voru rýndar lögðu það sama til á sinn hátt .  Af þeim sökum er erfitt að ákveða hvort taka ætti tillit til þessa í skilgreiningunni á „ Íslendingi “ .  Snara hefur fellt þann dóm að einstaklingur búsettur á Íslandi sé í reynd „ Íslendingur “ en vegna þessara niðurstaðna gæti verið góð hugmynd að endurskoða þessa ákvörðun gagnagrunnsins .  Óvíst er hvort vísun í núverandi búsetu einstaklings verði í lokaskilgreiningunni .  Íslenskur ríkisborgararéttur var metinn mikilvægur af meirihluta svarenda í hluta 2 en hér virðist lagt til að ríkisfang sé ekki eins mikilvægt og hluti 2 gaf til kynna þar sem tæpur meirihluti lýsti yfir lítilvægi þess í íslenskheitum .  Enn og aftur eru þessar niðurstöður þversagnakenndar miðað við hinar , sem skapar enn og aftur rugling um hvernig skal skilgreina „ Íslending “ .  Það er ekki skýrt hvað fólki finnst um það að vera íslenskur ríkisborgari eða hvort „ sannir Íslendingar “ hafi ríkisborgararétt á þessu landi .  Það er einnig hægt að velta vöngum yfir hvort með Icelanders væri verið að vísa í ríkisborgarétt eða ekki vegna þess að verið var að hamra í lesendur hvað sjálfstæði frá öðrum ríkjum þýddi mikið fyrir Íslendinga ( og sjálfstæði myndi þýða mest fyrir þá nýorðnu íslensku ríkisborgara ) .  Vegna óvissunnar um þennan eiginleika má mögulega ekki vísa í hann í skilgreiningunni sem verður búin til .  Það að kunna íslensku að einhverju leyti var talið mikilvægt af flestum svarendum í hluta 2 og einnig í hluta 3 en góð íslenskukunnátta og það að eiga íslensku að móðurmáli í minna mæli .  

### essay_id = rit036_11
Rannsóknir sýna einnig að íslenskukunnátta óháð stigi er lykilatriði í íslenskheitum og það sama segir þýðing Votta Jehóva .  Óhætt væri að segja að þetta ætti að felast í skilgreiningunni en þessi ákvörðun verður erfiðari þegar tekið er tillit til þess að hægt er að öðlast íslenskukunnáttu án þess að koma til landsins eða vera annars vegar tengdur Íslandi , hvort sem það er í gegnum ættir einstaklings eða á annan hátt .  Út af því að aðrir þættir eins og búseta hafa verið taldir mikilvægir af svarendum að einhverju leyti mætti þá segja að einhver sem býr ekki á Íslandi , hefur aldrei komið hingað og er ekki af íslenskum uppruna sé „ Íslendingur “ ?  Þetta eru góðar ástæður fyrir því að skilgreiningin ætti að forðast að nefna tungumálið yfirhöfuð .  Það að viðurkenna íslenska menningu með því að halda henni á lofti var annar tveggja eiginleika sem voru taldir mikilvægir í bæði hlutum 2 og 3 .  Þessar niðurstöður styrkja rannsóknirnar sem hafa verið framkvæmdar með sérstöku tilliti til Icelanders -þýðingarinnar og Pew-könnunarinnar sem skilaði svipuðum niðurstöðum .  Auðvelt væri að telja viðurkenningu á íslenskri menningu til eins helstu atriða til að hafa í skilgreiningunni en þá kemur inn spurningin um hvað það þýðir í raun og veru að „ viðurkenna íslenska menningu “ eða „ halda íslenskri menningu á lofti “ og jafnvel hvað það þýðir að „ halda upp á íslenskar hátíðir “ og svo framvegis .  Er nauðsynlegt að klæða sig eins og fjallkonan hvern 17. júní ?  Eða þarf mögulega að hlusta á íslenska tónlist ?  Hvað með að kunna að sauma þjóðbúninginn ?  Margir mismunandi hlutir gætu komið til greina hér og þess vegna væri snúið að vísa í þetta í skilgreiningunni .  Af þessum sökum væri besta hugmyndin hugsanlega sú að forðast það að nefna íslenska menningu .  Tafla 36 : Mat á mikilvægi aðildar að Þjóðkirkjunni ( í tvískiptu kerfi ) .  Allir svarendur voru á því að aðild að Þjóðkirkjunni væri ekki mikilvægur hluti af því að vera Íslendingur .  Þessar niðurstöður samræmast niðurstöðum hluta 2 mjög vel og skilaboðin sem verið er að senda hér eru þau sömu og þýðingar og aðrar rannsóknir senda .  Það að vera í Þjóðkirkjunni er ekki mikilvægur hluti af því að vera „ sannur Íslendingur “ og þess vegna skal ekki koma inn á það í skilgreiningunni á „ Íslendingi “ .  Hvað annað er mikilvægt ?  Í lok hluta 3 máttu svarendur segja hvað þeim fannst mikilvægt í því að vera Íslendingur sem var ekki nú þegar nefnt í könnuninni .  Samtals bárust 62 svör .  Hér fylgir gróft yfirlit yfir þessi svör og hversu títt viðkomandi svar var .  Öll svörin sem voru á ensku hafa verið þýdd yfir á íslensku .  Eins og sést datt svarendum margir hlutir í hug hvað varðar íslenskheit .  Allt frá því að virða náttúruna til þess að vera róleg manneskja að eðlisfari var talið „ íslenskt “ .  Með þessi svör í huga kemur í ljós að það verður mun erfiðara að skilgreina Íslending en mætti halda .  Það sem einum finnst mikilvægt finnst öðrum lítilvægt og einu sem mörgum þátttakendum finnst mikilvægt fylgir viðbót af einhverju tagi sem er öðruvísi í hvert skipti .  Til dæmis var það að virða náttúruna eða vera tengdur henni vinsælt meðal þátttakenda en það virtist ekki vera nóg eitt og sér ef skoðuð eru svör eins og „ tengsl og virðing við náttúru “ eða „ að virða náttúruna og mannréttindi “ .  Þetta gerir það enn flóknara að skilgreina hugtakið sem rætt er í þessari ritgerð þar sem núna þarf að reyna að taka mið af svörum sem þessum og öllum hinum sem eru eins fjölbreytt og þau eru mörg .  Þessi vinna mun ekki vera einföld en einhver verður að taka hana á sig .  Hingað til hefur verið gerð grein fyrir mikilvægum þáttum í því að vera „ Íslendingur “ .  Þættir eins og að kunna íslensku tunguna , að vera búsettur á Íslandi og að vera af íslenskum ættum ( og líta út eftir því ) virðast vera atriði sem hafa þarf í huga við tilraunir til skilgreiningar á „ Íslendingi “ , meðal annarra .  Núna skal fjallað um mismunandi tegundir skilgreininga og hvað felst í góðri skilgreiningu .  Eftir það verður aðalspurningu ritgerðarinnar loksins svarað : Hvað telst sem „ Íslendingur “ , orðræðumerkingarlega séð ?  Áður en skoðaðar verða nánar tegundir skilgreininga er nauðsynlegt að gera grein fyrir hver skilgreining „ skilgreiningar “ er .  Skilgreining er „ kynning á hugtaki með því að lýsa því og aðgreina það jafnframt frá öðrum hugtökum “ ( hér verður tilvísun í erindi Ágústu ) .  Markmiðið er þá að kynna „ Íslending “ með hætti sem er lýsandi og aðgreinir „ Íslendinga “ frá til dæmis „ Norðmönnum “ eða „ útlendingum “ o.s.frv.  Skilgreiningar eru myndaðar af tveimur hlutum sem kallast defiendum ( það sem á að skilgreina ) og defiens ( skilgreiningin ) .  Defiens er enn fremur myndað af tveimur smærri hlutum sem eru genus ( yfirhugtakið ; hvað eitthvað er í eðli sínu ) og aðgreinieinkenni ( það sem greinir hugtakið frá öðrum hugtökum ) .  Ef tekið er tillit til annarra skilgreininga á „ Íslendingi “ er hægt að sjá þessa skýru skiptingu .  Hið feitletraða er defiendum sem verið er að skilgreina , hið skáletraða er defiens eða skilgreiningin sjálf .  Það sem er skáletrað og undirstrikað er genus , þar sem allir Íslendingar eru „ menn “ ef hugsað er út frá ákveðnu sjónarhorni , og það sem er skáletrað og ekki undirstrikað eru aðgreinieinkennin þar sem það að vera frá Íslandi einkennir menn Íslands .  Nú hefur verið skoðað hvernig þessi nýja skilgreining á „ Íslendingi “ ætti að vera en þá skal spurt af hvaða tegund skilgreininga hún ætti að vera .  5.1 Tegundir skilgreininga .  

### essay_id = rit037_0
Í dag er mánudagurinn 4. janúar 2021 .  Í dag er þriðjudagurinn 5. janúar árið 2021 .  Ég heiti K. og er frá Alsír . Ég er þreyttur . Í dag skrifaði ég í dagbók og lærði íslensku . Í dag vaknaði ég og borðaði morgunmat , brauð með smjöri og osti og fékk mér kaffi . Ég borðaði ekki hádegismat .  Í dag er fimmtudagurinn 7. janúar árið 2021 .  Eins og ég sagði í gær þá heiti ég K. og er frá Alsír . Ég bý í Reykjavík .  1 . Ég heiti K.  2 . Ég er frá Alsír .  3 . Heimaland mitt er í heimsálfunni Afríku .  4 . Ég tala arabísku .  5 . Já , ég á kærustu .  6 . Nei , ég á ekki börn .  7 . Ég er búin að vera á Íslandi í þrjú ár .  8. 9 . Já , ég á þrjár systur .  10 . Já , ég á bíl .  11 . Nei , ég á ekki gæludýr .  Í dag er fimmtudagurinn 14. janúar árið 2021 .  Veðrið í dag var vont . Það var ekki gott .  Í dag vaknaði ég . Í morgun fór ég í ræktina . Ég vaknaði í morgun . Svo fór ég í ræktina , síðan drakk ég kaffi og því næst fór ég að vinna .  Svo kom ég heim og þá fór ég í sturtu .  Að lokum fór ég í skólann .  Mig langar að kaupa inn .  Í dag var ég hjá tannlækni . Í dag er mánudagurinn 18. janúar árið 2021 . Ég er á Íslandi . Ég bý í Reykjavík . Í dag var ekki mikið að gera . Í dag vaknaði ég klukkan sjö .  Í dag er þriðjudagurinn 2. febrúar árið 2021 .  Ég ætla að vakna klukkan sjö . Fyrir hádegi ætla ég í ræktina . Eftir hádegi ætla ég að borða lax og læra íslensku .  Eftir kvöldmat ætla ég að horfa á sjónvarp . Klukkan tólf ætla ég að fara að sofa .  Í dag er mánudagurinn 8. febrúar árið 2021 .  Ég vaknaði klukkan tíu í morgun . Fyrst fór ég í sturtu og borðaði morgunmat , svo fór ég út í búð og keypti inn . Síðan eldaði ég hádegismat . Síðan eftir það fórum við kærastan mín að horfa á sjónvarpið . Þessi helgi var frábær .  Ég byrjaði á því að fara í sturtu og borðaði morgunmat . Svo keypti ég í matinn og eldaði hádegismat . Eftir það fór ég að horfa á sjónvarpið . Þessi helgi var frábær .  Í dag er þriðjudagurinn 23. febrúar árið 2021 .  Í dag vaknaði ég klukkan sjö .  Ég byrjaði á því að fara í ræktina , svo fór ég í sturtu .  Síðan fékk ég mér kaffi og borðaði morgunmat . Því næst fór ég til kírópraktors .  Síðan kom ég heim .  Þá borðaði ég hádegismat . Því næst lærði ég íslensku .  

### essay_id = rit037_1
Að endingu fór ég í skólann .  Í dag er mánudagurinn 8. mars árið 2021 .  Ég vaknaði klukkan tíu á laugardaginn .  Fyrst borðaði ég morgunmat , brauð með smjöri og osti , og drakk kaffi .  Stundum drekk ég kaffi á morgnana .  Seinna um daginn fórum við að spila frisbígolf .  Svo fórum við í sund .  Á sunnudaginn vaknaði ég klukkan níu .  Ég byrjaði á því að fara í ræktina og síðan eldaði ég morgunmat .  Síðdegis fór ég með vini mínum að skoða íbúð .  Síðan skrifaði ég í dagbókina mína .  Eftir það fórum við í kvöldmat til tengdamömmu .  Svo fórum við kærastan heim og horfðum á sjónvarpið .  Ég skemmti mér rosalega vel .  Þessi helgi var frábær ! 😊  Í dag er fimmtudagurinn 11. mars árið 2021 .  1 ) Ég elska spæld egg . 2 ) Mig langaði að kaupa inn í Bónus . 3 ) Ég gerði við hluti . 4 ) Ég tíndi bláber í sumar . 5 ) Ég leiði hópinn . 6 ) Ég fór að synda á morgnana . 7 ) Ég elti Adele á Instagram .  8 ) Ég æfði mig á píanó . 9 ) Ég lærði íslensku . 10 ) Ég skemmti mér á barnum .  Í dag er mánudagurinn 15. mars árið 2021 .  Ég vaknaði klukkan tíu á laugardagsmorgun .  Ég borðaði brauð með osti og eggjum í morgunmat og fékk mér síðan kaffi .  Ég vaskaði strax upp og burstaði síðan tennurnar , svo ryksugaði ég og bónaði bílinn .  Eftir það grillaði tengdapabbi hamborgara og ég hreinsaði síðan grillið og þurrkaði af því . Við hjóluðum síðan heim og á leiðinni hlustaði ég á hljóðbók .  Við komum heim klukkan fimm og þá eldaði ég kvöldmat .  Svo horfði ég á sjónvarpið með kærustunni minni um kvöldið .  Ég sofnaði klukkan tólf .  Á sunnudaginn vaknaði ég klukkan átta . Ég byrjaði á því að fara í ræktina og svo fór ég í sturtu .  Eftir það bakaði ég súkkulaðiköku .  Ég keypti inn í Bónus .  Ég spældi og borðaði egg .  Svo æfði ég mig á píanó .  Síðan skrifaði ég í dagbókina mína og lærði heima í íslensku .  Ég er búinn að lesa dagbókina mína . Í dag er þriðjudagurinn 16. mars árið 2021 .  

### essay_id = rit038_0
Ég heiti El .  Ég er frá Bandaríkjunum , borginni Phoenix í Arizona-fylki .  Ég tala ensku og smá íslensku en ég er leiður yfir því að kunna ekki ítölsku eins og ég gerði fyrir löngu .  Ég bý í Mosfellsbæ með kærustunni minni Silju .  Ég fæddist í Texas og flutti til Arizona þegar ég var fimm ára .  Ég á afmæli í janúar , einum mánuðuði eftir jól og ég nýt þess að spila tölvuleiki á afmælinu mínu .  Ég ætla að vera á Íslandi í ellefu mánuði .  Þetta árið vonast ég til þess að læra mjög mikið í íslensku af því að mig langar að tala bara íslensku við kærustuna mína .  Þegar ég á frí , elska ég að skrifa , ganga um Mosfellsbæinn og að baka .  Oftast baka ég smákökur og brauð og mig langar að læra hvernig á að elda ítalskan mat .  Foreldrar mínir búa í Phoenix núna með hundana sína Maggie og Ritu .  Mamma mín heitir Marnelle og pabbi minn heitir Eliseo en hann er kallaður Eddie .  Mamma mín á afmæli í ágúst og pabbi minn á afmæli í maí .  Ég á bara eina systur .  Hún heitir Elena og býr í New York , á Lower East Side .  Hún elskar að gera jóga .  Dagur í lífi El .  Ég vakna klukkan sjö og reyni að sannfæra sjálfan mig um að gera æfingarnar mínar .  Þegar ég er búinn , fer ég í sturtu og klæði mig .  Í morgunmat fæ ég mér oftast egg með osti , heitri sósu og borða brauð með .  Stundum finnst mér skemmtilegt að elda hafragraut og borða egg , ost og heita sósu með .  Þá ég hleyp ég í strætóinn af því að ég gleymi oftast að fylgjast með tímanum .  Ég fer í strætó í Háskólann klukkan 20 mínútur í níu og byrja í tíma klukkan tíu á hverjum mánudegi og miðvikudegi .  Ég er búinn í skólanum klukkan tíu mínútur yfir eitt og fer síðan í strætó aftur og er 50 mínútur á leiðinni heim .  Þegar ég kem þangað er ég svo svangur að ég þarf að fá mér hádegismat ( oftast leifar frá því kvöldinu áður ) .  Þá byrja ég að vinna á tölvuna mína fyrir ferðaskrifstofuna sem ég vinn fyrir .  Ég vinn þangað til kærastan mín kemur heim og þá elda ég kvöldmatinn .  Ég prófa oftast að búa til mat sem ég hef ekki eldað áður af því að mig langar að verða betri kokkur .  Eftir matinn finnst mér gaman að skrifa og spila tölvuleiki .  Eftir það horfi ég stundum á YouTube í símanum mínum . Ég fer yfirleitt að sofa klukkan ellefu .  Bókasafnið í Mosó .  Ég fór á bókasafnið í Mosó , Bókasafn Mosfellsbæjar .  Ég held að það hafi gengið vel þótt ég hafi þurft að tala smá ensku til að útskýra ) hvað ég var að reyna að gera .  

### essay_id = rit038_1
Bókin sem ég þurfti að taka á bókasafninu heitir Emil í Kattholti .  Ég bað afgreiðslufólkið um að hjálpa mér að finna bókina og kona hjálpaði mér að fá bókasafnskort .  Hún var mjög vingjarnleg .  Ég las smá af Emil í Kattholti , en það var mjög erfitt .  Bókin var skrifuð fyrir löngu síðan einhvers staðar í Svíþjóð .  Ég vil nefna það líka að í bókinni Emil í Kattholti er setning sem ég skil ekki : „ En laglegur var hann , það varð ekki af honum skafið . “  Ég veit ekki af hverju orðið „ skafið “ er notað .  Það stenst ekki þegar þetta er þýtt á ensku en núna þekki ég sagnorðið að skafa svo takk fyrir Emil í Kattholti .  Ég lærði líka orðin uppáhaldshöfundur , vingjarnlegur og afgreiðslufólk .  Uppáhaldsbókin mín er Last Chance to See , skrifuð af uppáhalds rithöfundinum mínum Douglas Adams .  Núna er ég að lesa Karíus og Baktus , sögu um tvo náunga sem búa í tönnunum hans Jens .  Bókin er erfið en skemmtileg .  Bókin Emil í Kattholti er góð en hún er ekki uppáhaldsbókin mín .  Mér finnst líka bókin Good Omens skrifuð af Neil Gaiman og Terry Pratchett góð .  Næst langar mig að lesa The Body eftir Bill Bryson .  Veður og árstíðir í Arizona .  Árstíðirnar eru fimm í Arizona - vor , sumar , monsúntímabil , haust og vetur .  Á vorin er alltaf hlýr og mildur vindur .  Veðrið er ótrúlega þægilegt og fallegt um að litast af því að það er svo mikið af blómum þarna .  Á vorin fer fólk oft í fjallgöngu og borðar úti á veitingastöðum í sólinni .  Stundum finnst því gaman að hjóla í eyðimörkinni .  Á sumrin er afskaplega heitt í Arizona .  Þá er yfirleitt 40 til 50 stiga hiti .  Það er svo erfitt að gera eitthvað úti .  Fólki finnst gaman að fara í ána og það drekkur bjór .  Fólki finnst líka gaman að synda og vonast til þess að það verði skýjað .  Á monsúntímabilinu er þrumuveður algengt .  Þá koma stundum sandbyljir í Arizona og oft eldingar .  Það er svo fallegt að sitja og horfa á þær .  Á monsúntímabilinu fer fólk út að sjá flugeldana í júlí og er inni þegar eldingarnar eru úti .  Haustin eru eins og vorin og þá er líka hlýr og mildur vindur .  Á haustin í Arizona er yfirleitt 26 stiga hiti og ekki eins grænt og á vorin .  

### essay_id = rit038_2
Fólk langar að fara á hátíðir , að borða chili , að skera út grasker og verða hrætt ( af því að Hrekkjavakan er þá ) .  Margt fólk elskar að fá Pumpkin Spice Lattes frá Starbucks .  Á veturna er smá kalt og vindur .  Það er líka sólskin þá eins og allt árið hjá okkur .  Veðrið í Arizona er afskaplega áreiðanlegt .  Fólki finnst gaman að fara á hátíðir fyrir jól og horfa á jólaljósin .  Stundum þurfum við að fara í peysur og drekkum heitt súkkulaði .  Veður í Phoenix .  Ég er frá Phoenix , Arizona í Bandaríkjunum , í eyðimörkinni .  Í Phoenix eru bara tvær árstíðir - heitt og minna heitt .  Árstíðirnar eru eignlega fimm í Phoenix : vor , sumar , haust , vetur og tímabilið þegar staðvindur er ríkjandi .  Við ætlum að byrja á haustinu .  Það er í október , nóvember , og desember .  Á haustin er alltaf hlýtt og sólin skín .  Stundum eru ský á himninum .  Það er vetur í desember , janúar og febrúar .  Veturinn er eins og haustið .  Trén eru græn , smá skýjað , og marga daga er 10 til 15 stiga hiti .  Stundum kemur frost .  Vorið er í febrúar , mars og apríl .  Vorið er líka oft eins og haustið nema það er stundum rigning og stundum koma hitabylgjur .  Á vorin er svo mikið af blómum .  Sumarið er alræmt af því að það er svo heitt .  Sumarið er í maí , júní , júlí , ágúst , og september .  Marga daga er á milli 40 og 50 stiga hiti .  Engum finnst sumarið gott því veðrið er ömurlegt .  Alltof heitt !  Staðvindur er ríkjandi í júlí , ágúst og september .  Þá eru oft þrumur og eldingar og stundum koma sandbyljir .  Mér finnst tímabilið þegar staðvindurinn er ríkjandi mjög skemmtilegt .  

### essay_id = rit039
Ljóðgreining : „ V “ úr ljóðasafninu „ Hugástir “ eftir Steinunni Sigurðardóttur  Ljóðið „ V “ er ástarljóð eftir Steinunni Sigurðardóttur sem fjallar um ástarsamband sem er ekki til í raunveruleikanum .  Aðalpersónan á að vera kona vegna þess að önnur sögupersóna segir einu sinni „ Þú ert mér alltaf kærust “ , það er hins vegar ótilgreint af hvaða kyni síðarnefnda persónan er því í ljóðinu talar aðalpersónan beint til hinnar .  Konan segir frá ástinni sem , eins og kemur fram í enda ljóðsins , er bara til í draumi en ekki í vöku .  Hún gefur lesandanum lýsingu á húsi þar sem parið er saman í draumi , en líklega er húsið myndhverfing fyrir tímann því árin á milli sögupersónanna eru lögð að jöfnu við veggi sem draumar klifra yfir og sem ekkert tímagrjót getur fyllt .  Rithöfundurinn notar endurtekningu til að leggja áhersla á það .  Fyrsta og annað erindi byrja á sama hátt : „ Árin milli okkar eru [...] veggir “ .  Út frá því gætu mismunandi herbergi í húsinu verið mismunandi ár eða tímabil því sögupersónuna dreymdi um ástina á milli þeirra .  Í síðasta herberginu , sem gæti svo merkt síðasta skipti sem konuna dreymdi það , segir ástin hennar að það sé ekki hægt að dvelja yfir nótt , sem konunni finnst skrýtið að segja því þau hafi aldrei eytt nótt saman í vöku , en hún segir þar á eftir að hún muni það sem betur fer ekki í draumi .  Hún lítur út fyrir að vera glöð og að hún haldi fast í ímyndunina , að minnsta kosti í draumalandinu .  Steinunn Sigurðardóttir býr til andrúmsloft sem er fullt af ástarþrá og rómantík en samt getur líka valdið myrkrum tilfinningum og jafnvel depurð eða einmanaleika hjá lesandanum því í ljóðinu er talað um ást sem aldrei blómstrar í raunveruleikanum . Þar af leiðandi vekur ljóðið eins konar ástarsorgartilfinningu .  Það er eins konar mótvægi milli orðanna sem eru skrifuð beint , sem eru aldrei neikvæð heldur frekar ástrík og rómantísk , og þess sem lesandinn á að ímynda sér ; að aðalpersónan geti aldrei látið ástina verða að veruleika og þess vegna sé hún í stöðugri ástarsorg .  Ástin er bara til á nóttinni og myrkrið sem lesandinn ímyndar sér getur líka verið túlkað á þann hátt að ástin sé alltaf í myrkrinu eins og eitthvað sem er leynilegt . Hún kemur aldrei í birtuna .  Nóttin er sem sagt ekki aðeins lögð að jöfnu við svefninn heldur einnig leyndarmálinu og ástinni sem aldrei blómstrar í raun og veru og í vöku .  Svo eitthvað geti blómstrað þarf alltaf ljós eða dagsbirtu .  Rithöfundurinn notar oft endurtekningar í ritverkum sínum til að leggja áherslu á merkingu eða til að skapa hrynjandi .  Í þessu ljóði gerist , eins og áður var greint frá , að fyrsta og annað erindi byrja á sama hátt .  Í öðru erindi er endurtekningin „ í skjóli nætur , enn einnar nætur “ notuð , sem hefur ekki aðeins áhrif á andrúmsloftið heldur leggur einnig áherslu á að það sem skiptir máli í ljóðinu gerist að næturlagi .  Annað dæmi um endurtekningu er „ ástin mín frá því einu sinni einu sinni var “ , sem er mjög ljóðræn setning , jafnvel orðaleikur , en hér upplifir lesandinn sérstaka tilfinningu með þessari vísun til tímans . Þar að auki hefur endurtekningin sterk áhrif á hrynjandina .  Tíminn er algengt viðfangsefni í ritverkum Steinunnar Sigurðardóttur , annað hvort með beinum eða óbeinum hætti , eins og tíminn gefi samböndum , fólki eða stöðum meiri þýðingu .  Þess vegna eru endurtekningar í þessu ljóði mjög mikilvægar ; það skiptir miklu máli að aðalpersónuna dreymi um ástina í langan tíma en ekki aðeins einu sinni .  Rithöfundurinn notar einnig upptalningu : „ Við stöldrum róleg í ganginum , stiganum , stofu “ , sem skapar enn einu sinni sérstaka hrynjandi .  Enn fremur notar Steinunn Sigurðardóttir persónugervingu í fyrstu og öðru erindi , þegar draumar „ klifra “ og „ smjúga “ eins og lifandi persóna myndi gera .  Þetta hefur þau áhrif að draumarnir virðast ekki lengur vera óhlutstæðir heldur frekar lifandi verur sem grípa aðalpersónuna .  Ef draumarnir eru lifandi fyrir henni getur það skapað tilfinningu hjá henni og hjá lesandanum um að ástin á milli sögupersónanna sé næstum því raunveruleg .  Séu draumarnir bara séðir sem líkamlegt ástand væri mun skýrara að aðalpersónan sé föst í hugarfóstri .  Annað einkenni rithöfundarins sem tengist inntaki ritverkanna er að aðstæðurnar í þeim eru raunsæjar , jafnvel algengar eða hversdagslegar , en Steinunn dregur upp mynd sem vekur hjá lesandanum margþættar tilfinningar eða skapar þær á óbeinan hátt .  Áherslan er oft lögð á mismunandi tilfinningar milli manna og í ástarsamböndum , þó hún hafi einnig oft skrifað um náttúruna .  Rithöfundurinn gerir auðvelt fyrir lesandann að setja sig í spor sögupersónanna og að yfirfæra merkingar sagnanna á sitt eigið líf .  Í ljóðinu „ V “ úr Hugástir er það annars vegar að allir þekkja drauma sem vekja góðar tilfinningar og tengjast einstaklingum sem við elskum , drauma sem eru þess háttar að okkur langar að þeir haldi áfram því í þeim gerist eitthvað sem við getum ekki upplifað í raunveruleikanum .  En í þessu ljóð getur lesandinn einnig skynjað ástarþrá og ástarsorg .  Persónunum tveimur er ekki lýst nánar , lesandinn veit ekkert um þær nema að ástin sem konan finnur fyrir er bara til í huga hennar og í draumi .  Engum persónueinkennum er lýst svo það gæti verið hver sem er , það gæti hugsanlega verið lesandinn sjálfur .  

### essay_id = rit040_0
Af leitinni löngu að mömmugrautnum .  Um Sólskinshestur eftir Steinunni Sigurðardóttir .  Sólskinshestur er skáldsaga eftir Steinunni Sigurðardóttur sem fjallar um Lillu , fullorðna konu , sem hittir óvænt æskuástina sína .  Endurfundurinn vekur upp minningar hjá henni og síðan segir hún frá erfiðum uppvexti og sambandi við foreldra sem gátu aldrei sýnt henni ást .  Sagan er rituð í fyrstu persónu frá sjónarhóli Lillu , nema í lokin þegar Lilla lendir í banaslysi og rithöfundurinn skiptir yfir í þriðju persónu .  Í þessari ritgerð verður skoðað nánar hvernig samskipti á milli Lillu og foreldra hennar , sérstaklega mömmu hennar , hafa haft áhrif á hegðun Lillu gagnvart öðrum og að hvaða leyti Lilla hefur tekið framkomu þeirra á sig þrátt fyrir að vera gagnrýnin gagnvart þeim .  Í byrjun sögunnar , meira að segja í fyrstu setningunni , leggur Lilla sína eigin fæðingu að jöfnu við endalok einhvers góðs , en það voru endalok hljómsveitar móðurinnar , sem hún kallar bara með fornafninu Ragnhildur .  Rithöfundurinn setur lesandann strax í hugarheim Lillu sem snýst oft um foreldra hennar , sérstaklega mömmu hennar , og um barnæskuna hjá læknahjónunum sem var alls ekki hlý og góð .  Þrúgandi andrúmsloft er skapað mjög fljótlega þegar Lilla talar um dáin börn og um eintóma þögn sem var allt í kringum hana .  Það er augljóst fyrir lesandanum að eitthvað í sambandi Lillu og foreldranna er óeðlilegt . Það kemur einnig fram í því að hún og bróðir hennar , Mummi , kalla þau bara „ hjónin ” , Ragnhildi og Harald eða Hralla og Röllu .  Þegar talað er um heimilið , sem er margoft einungis kallað Sjafnargata eftir heimilisfangi , lítur út fyrir að systkinin séu oftast ein vegna þess að foreldrarnir vinna mikið .  Þegar foreldrarnir eru heima eru þau frekar í eigin hugarheimi þar sem Lilla og Mummi virðast ekki eiga pláss .  Í auknum mæli verður skýrt að Lilla átti , sem eldri systirin , að taka við því hlutverki að sjá um heimilið , t.d. að taka til , þrífa eða að búa til morgunmat fyrir Mumma .  Í fyrri hluta sögunnar talar Lilla einnig um Mögdu , sem er þýsk stelpa sem bjó hjá þeim , sem barnfóstra og sem sér um heimilishaldið .  Að mati Lillu tók Magda við hlutverki mömmunnar og Lilla kallaði hana „ Mögdumömmu ” samkvæmt kaflanum „ Rökrétt barnahugsun ” .  Það sem börnin fengu aldrei frá foreldrunum gat Magda gefið þeim , til dæmis er talað um faðmlög sem þau fengu frá Mögdu en aldrei frá foreldrunum .  En þó að Lilla væri glöð að hafa Mögdu olli nærvera Mögdu líka óánægju og jafnvel „ einhverju sem líktist sorg ” að það væri ekki Ragnhildur sjálf sem var að hugsa um Lillu sem móðir .  Svo kom dagurinn sem Magda kvaddi Lillu og Mumma .  Frá þessum degi vissi Lilla að hún ætti að bera ábyrgð á bróður sínum .  Hlutverkin í fjölskyldunni voru alls ekki hefðbundin og foreldrarnir virtust ekki hugsa mjög mikið um börnin eða um uppeldið .  Á sama tíma var aldrei tjáð með orðum á milli systkinanna og hjónanna af hverju Magda fór eða hvernig börnum liði . Það var aldrei talað um tilfinningar aðrar en þær sem tengdust starfi Ragnhildar sem barnalæknis .  Þegar Lilla hitti loksins einhvern sem virtist vera öðruvísi , jafnvel andstæða mömmu hennar , gerðist það aftur að móðurleg manneskja hvarf úr lífi Lillu .  Þessi manneskja var Nellí , nágrannakona sem hafði glímt við áfengisfíkn , og bjó við mikla fátækt og sem átti dóttur sem hafði verið tekin frá henni .  Eftir að Lilla heyrði sögur í skólanum um geðbilaða konu varð hún forvitin og heimsótti hana .  Nellí tók vel á móti Lillu og virtist vera mjög glöð að hitta ungu stelpuna .  Í sögunni talar Lilla um hversu snyrtilegt og vel skipulagt heimili Nellíar hafi verið og þar að auki hafði Nellí mjög hugulsama framkomu og sýndi Lillu bæði hlýju og áhuga .  Nellí átti mynd af dóttur sinni , sem var eitthvað sem var ekki til á heimili Lillu .  Það er augljóst að Lilla fann eitthvað hjá Nellí sem mamma hennar gat ekki gefið henni og að hún hafi haft sterka þrá eftir slíku sambandi .  En þegar Lilla heimsótti Nellí aftur fór hún í bakhúsið hennar og fann Nellí þar sem hún var búin að hengja sig .  Lillu brá við og hljóp í mjólkurbúðina til að láta konuna sem vann þar vita að það þyrfti að hringja í lögregluna .  Út frá því hvernig Lilla talar um þetta atvik virðist hún ekki hafa skilið hvað hafði gerst . Hún sagði konunni frá risadúkku í sparikjólnum hennar Nellíar sem hékk niður úr loftinu .  Eftir þennan atburð talaði engin fullorðin manneskja við Lillu um það sem hafði gerst .  Þessir atburðir hafa líklega valdið eins konar áfalli hjá Lillu ; hvarf Mögdu og Nellíar á sama tíma og hún fann fyrir stöðugu áhugaleysi af hálfu foreldranna ; að finna meira að segja dána konu og að hafa ekki haft neinn til að tala við um það sem gerðist . Það var enginn sem gat hjálpað Lillu við að vinna úr þessum áföllum .  Þegar Lilla var unglingur eignaði hún kærasta sem hún var mjög ástfangin af .  Lesandinn fær aldrei að vita nafnið hans þar sem Lilla kallar hann bara kærastann eða jafnvel “ þú ” .  Það er áhugavert að Lilla talar stundum beint til hans , eins og hún snúi baki við lesandanum til að tala beint við kærastann .  Það er ótilgreint hvernig þau hittust en Lilla lýsir sambandinu með mjög jákvæðum og varfærnislegum hætti .  Á einum stað í sögunni segir Lilla að hann sé eina manneskjan sem hafi séð hana eins og hún er eða eins og hún gæti verið .  Þessi orð gætu komið lesandanum á óvart þar sem hann hefur sennilega haldið að Mummi hafi þekkt Lillu eins og hún væri raunverulega , en stóri munurinn á Mumma og kærastanum er að Mummi var alltaf sá sem Lilla átti að hugsa um . Kærastinn var hins vegar fyrsta manneskjan sem hafði séð fyrir Lillu , sem veitti henni athygli og sem sýndi henni ást .  Lilla segir að hún hafi verið þokubarn sem hafi ráfað hálfvillt í Sjafnargötulandslaginu en eftir að hún hitti kærastan hafi hún orðið „ að sjálfri sér ” og það sem var til af henni tæki á sig útlínur .  Eftir að hún segir frá fullkomna æskuástartímabilinu segir Lilla aðeins seinna og mjög stuttlega að hún sé búin að segja kærastanum upp .  

### essay_id = rit040_1
Það er alveg ótilgreint af hverju hún gerði það , hún heldur meira að segja strax áfram að segja að hún hafi ýtt sinni eigin hamingju frá .  Það kemur aldrei í ljós fyrir lesandanum hvað hafi gerst , en skortur á útskýringu fer vel við vanhæfni foreldra hennar að tjá tilfinningar eða að haga sér á skiljanlegan hátt .  Magda og Nellí hurfu til dæmis líka án þess að foreldrarnir gæfu Lilla útskýringu á því .  Það fyrsta sem Lilla segir um næsta kærasta er að hún hafi ekki valið hann , frekar væri það hann sem hafði langað að vera í ástarsambandi og hún hafi bara verið svo dösuð að hún lét það yfir sig ganga .  Hún kallar hann aldrei kærastann eins og hún gerði með þann fyrrverandi heldur bara manninn eða pabba dætra sinna .  Þegar Lilla lýsir lífinu eftir að þau hittust hljómar það oft eins og eitthvað sem er hagnýtt fremur en líf sem vakti gleði hjá henni .  Einu sinni ber Lilla hann saman við „ kærastann ” og segir að kærastinn sé auðvitað einn um að kunna litina sem leynast í henni .  Þessi setning er gott dæmi fyrir þversagnakennda hegðun Lillu ; þó hún gagnrýni hegðun mömmu sinnar leynir hún sjálf sínum sönnu tilfinningum gagnvart öðrum , sem er sennilega það sem Ragnhildur hefur alltaf gert .  Þar að auki talar Lilla um það að Ragnhildur og Haraldur hafi farið í samband út af ástarsorg , sem minnir mjög mikið á það sem Lilla gerir sjálf ; að vera í öðru sambandi vegna einfaldleikans og þó að hún elski einhvern annan .  Á því tímabili sem Lilla var í sambandi við „ manninn ” lifði hún í fyrsta sinn eins konar eigin lífi , að minnsta kosti bjó hún ekki lengur hjá foreldrum sínum .  Það er áhugavert að hún talar oft um hversu hræðilegt það hafi verið að bera mikla ábyrgð sem barn og hversu erfitt það væri að vera með foreldrunum sem gátu ekki sýnt ást en samt sem áður virðist hún alltaf vera mjög heimakær .  Þegar þau Mummi voru börn hugsuðu þau til dæmis stundum um að fara út , en viðloðun við Sjafnargötuherbergin þeirra hafi verið svo þétt að þau gátu ekki gert það og þess í stað vörðu þau miklum tíma innandyra .  Seinna , þegar Lilla var byrjuð að vinna en áður en hún kynntist pabba dætra sinna , bjó hún samt enn hjá foreldrum sínum .  Kannski hefði verið hægt að lifa óháð foreldrunum , en það virðist sem Lilla hafi aldrei reynt að vera sjálfstæð , án foreldra eða kærasta .  Þegar Lilla eignaðist sjálf börn og sagði að það hefði verið leyndur fögnuður í henni að hún gæti gefið börnunum það sem hún fékk aldrei ; að vera mamma þeirra .  Samt talar hún meira um hvernig samskipti annarra við börnin voru en um eigið samband við þau . Hún talar sérstaklega um hvernig Mummi og foreldrar hennar umgengust börnin .  Haraldur kom oft í heimsókn og hafði mikinn áhuga á barnabörnunum og Lilla segir meira að segja að það hafi komið í ljós hversu mikið föðurefni hafi verið í honum þegar börnin þeirra fæddust .  Ragnhildur hagaði sér hins vegar á svipaðan hátt og hún gerði sem móðir Lillu .  Hún fylgdist með börnunum „ hlutlaus eins og læknir .  Þegar Lilla talar um vanhæfni Ragnhildar í að haga sér eðlilega gagnvart börnunum segir hún að þannig fólk ætti líklega ekki að eignast börn , sérstaklega þegar það væri í ástarsorg og þegar það eigi „ börn svo seint að það þarf að leysa mandólínhljómsveitina upp ” .  Hér er enn einu sinni augljóst hversu sár Lilla er yfir því að Ragnhildur hafi aldrei hagað sér eins og mamma eða eins og henni fyndist hún vera heppin að eiga Lillu og Mumma sem börn .  Svo segir Lilla mjög stuttlega frá tímanum í Kaupmannahöfn þar sem hún bjó ásamt eiginmanni sínum og börnum .  Þó þau hafi búið þar í níu ár virðist tíminn ekki hafa verið mjög mikilvægur fyrir henni .  Í stuttu máli segir hún lesandanum frá því hvernig hún og pabbi dætra hennar skildu þegar börnin voru nógu stór og þegar hann byrjaði með annarri konu .  Lilla ákvað að flytja aftur til Íslands og meira að segja til mömmu sinnar .  Þetta skref sýnir lesandanum aftur hversu bundin Lilla er heimilinu og jafnvel líka móður sinni .  Dæturnar áttu að dvelja hjá pabba þeirra í Kaupmannahöfn og Lilla segir að henni hafi ekki tekist að fá samviskubit að ráði gagnvart börnunum sem voru aldrei sátt við þá ákvörðun Lillu að skilja þau eftir .  Lesandanum gæti þótt þessi hegðun minna á Ragnhildi , sem setti börnin heldur aldrei í fyrsta sæti og móðurhlutverkið hafði aldrei forgang en bæði Ragnhildur og Lilla hugsuðu fyrst og fremst um sig sjálfar .  Þar sem bókin er skrifuð frá sjónarhóli Lillu er ekki alveg skýrt hvernig dætrum hennar hefur liðið , en það er líklegt að þær hafa fundið svipuða höfnun frá Lillu og Lilla fann fyrir frá móður sinni .  Það sem er merkilegast í sögunni gerist þegar Lilla hitti mömmu sína í síðasta skipti , áður en hún lagði af stað til kærastans og áður en hún lenti í slysi þar sem hún lést í lok sögunnar .  Allt í einu kallaði Lilla Ragnhildi mömmu sína og Ragnhildur kallaði Lillu góðu sína .  Þá er meira að segja hlýjum samskiptum lýst milli kvennanna .  Lilla segir lesandanum svo að mamma hennar sé í þrjósku sinni of góð til þess að geta hugsað um heilbrigðu börnin sín á kostnað veiku barnanna á spítalanum .  Í orðunum þar á eftir getur lesandinn skynjað andrúmsloft sem gæti verið eins konar undirbúningur fyrir slysið sem verður stuttu síðar . Andrúmsloftið er einnig fullt af ást og hlýju gagnvart Ragnhildi ; „ svo lengi hafi barnið lifað og mamman að það fékk að lokum mömmugraut að morgni með hunangi og rjóma ” .  Með þessu er líklega ekki einungis átt við raunverulega grautinn sem Lilla fékk heldur er þessi setning einnig myndlíking fyrir ást og hlýju sem Lilla fékk loksins frá Ragnhildi .  Það er erfitt að skilja sem lesandi hvaðan þetta óvænta samlyndi á milli kvennanna kemur , af hverju Ragnhildur verður allt í einu “ mamma “ .  Þegar sagan er tekin saman er hægt að segja að Lilla hafi alltaf haft sterka löngun til að finna fyrir móðurást frá Ragnhildi , þar að hún leitaði oft í æsku að manneskjum sem voru móðurlegar , eins og t.d. Magda og Nellí .  Ragnhildur hagaði sér aldrei eins og hún væri móðir Lillu og það er merkilegt að þessi hegðun vakti reiði og vonbrigði hjá Lillu en samt sem áður hætti Lilla aldrei að reyna að fá athygli og að vera í sambandi við mömmu sína .  Það má segja að sagan fjalli um það að því minna sem móðir veitir barni sínu athygli því meiri verður þráin eftir móðurástinni .  Ástin sem maður fær frá foreldrum er ekki hægt að skipta út fyrir annað . Flestir eiga bara eina móður og einn föður og þó það geti verið erfitt að elska er samt erfiðara að hætta að elska .  

### essay_id = rit042_0
Ágrip Verkefnið kannar málnotkun Íslendinga á netinu .  Nánar tiltekið fjallar rannsóknin um málnotkun í óformlegum samskiptum á Facebook með tilliti til hvata fólks þegar kemur að vali á tungumáli og málsniði , en einnig er hugað að viðhorfum málnotenda til óformlegra málvenja á netinu .  Ekki er vafi á því að netsamskipti , þar sem ægir saman margvíslegum boðskiptamöguleikum , kunna að hafa mikil áhrif á málnotkun , form og stöðu íslenskrar tungu í framtíðinni .  Ekki er einungis gripið til annarra tungumála heldur einnig ýmiss konar myndrænnar tækni sem tengist málnotkuninni og hefur áhrif á hana .  Markmið verkefnisins er því að skoða hvaða leiðir málhafar nota til tjáningar á Facebook og af hverju þeir velja þessar leiðir .  Í brennidepli rannsóknarinnar er því form , hlutverk og félagsmálfræðilegt gildi íslensku í óformlegum netsamskiptum .  Verkefnið byggir á rannsókn á fjöltungumálnotkun ( multilingualism ) og ofurfjölbreytni ( superdiversity ) í netumhverfi sem og rannsókn á ómeðvituðum viðhorfum til breytileika í íslensku máli .  Ómeðvituð viðhorf eru oft talin hafa áhrif á málnotkun og málþróun .  Að sama skapi geta ómeðvituð viðhorf um „ gott “ / „ vont “ og „ rétt “ / „ rangt “ mál haft áhrif á málstaðla .  Nú eru aðstæður í samfélaginu þannig að ætla má að rótgrónum viðhorfum og stöðlum sé ögrað .  Málnotkun á netinu hefur t.d. ýmis einkenni sem ganga þvert á viðteknar hugmyndir um einkenni ritaðs máls og staðla .  Í ljósi þessa var rannsókn á viðhorfum málhafa til óformlegrar málnotkunar á netinu gerð sem tilraunarannsókn ( sbr. kafla 5 ) .  Hún var hluti af stærra rannsóknarverkefni sem kallast Dulin viðhorf – mat á málnotkun sem var unnið í samvinnu við Margréti Guðmundsdóttur og Stefanie Bade og var styrkt af Rannsóknasjóði Háskóla Íslands .  Markmið verkefnisins var að draga fram ómeðvituð viðhorf Íslendinga til ólíkra þátta tungumálsins , þar með talið til gamalgróinna framburðarafbrigða ( t.d. harðmæli og linmæli ) , erlends hreims og óformlegrar málnotkunar á netinu .  Viðhorfskönnuninni á málnotkun á netinu var sérstaklega beint að óformlegri ritmálsnotkun á Facebook og var því beitt aðlagaðri útgáfu grímuprófsins ( matched-guise test ) .  Grímupróf felur yfirleitt í sér hljóðupptökur af lestri tveggja texta að minnsta kosti sem þátttakendur eru fengnir til að meta án þess að þeir viti að þau málafbrigði sem rannsökuð eru séu lesin af sama málhafanum .  Grímuprófið sem notað var í þessari rannsókn er hins vegar byggt á tveimur rituðum textum og eru þátttakendur hvattir til að meta persónueinkenni þess sem ritar með vali á lýsingaorðum á Likert-kvarða .  Textarnir eru fyrirspurn um húsnæði en annar textinn inniheldur einkenni óformlegrar ritunar eins og má finna á netinu , t.d. á Facebook , en hinn textinn samsvarar dæmigerðu ritmáli .  Niðurstöður þessarar viðhorfsrannsóknar benda til þess að málhafar hafi neikvæðari viðhorf til óformlegra málvenja á netinu en til dæmigerðs ritmáls og óformleg málnotkun á netinu virðist ekki vera viðurkennd við aðstæður þar sem viðmælendur þekkjast ekki persónulega .  Rannsóknin á raunverulegri málnotkun Íslendinga á netinu byggir aftur á móti á hugmyndum og kenningum sem þróaðar voru í rannsóknum á fjöltungumálnotkun í ofurfjölbreytilegum samfélögum .  Tímamótaverk Normans J. Jørgensens um svokallað polylanguaging hefur áhrif á þennan hluta doktorsverkefnisins .  Polylanguaging , sem má kannski kalla polytungumálnotkun á íslensku , gengur út frá því að málnotkun sé félagsvenja og að málhafar noti alls konar mállega valkosti til að ná markmiðum sínum í samskiptum .  Rannsóknin beinist að málheild sem samanstendur af 8476 Facebook-færslum 28 Íslendinga sem birtust frá janúar til október 2014 .  Beitt var megindlegum ( sbr. kafla 6 ) og eigindlegum rannsóknaraðferðum ( sbr. kafla 8 og 9 ) .  Megindlega rannsóknin svarar spurningum um einkenni óformlegra samskipta á Facebook og upphaf þessara einkenna .  Kannað var meðal annars hvaða mállegu valkostir , þ.e. tungumál og aðrir tjáningarmátar , eru notaðir í málheildinni og að hve miklu leyti þeir eru blandaðir saman .  Í eigindlegu rannsókninni var aftur á móti beitt aðferð sem þróuð hefur verið af Jannis Androutsopoulos og nefnist discourse centered online ethnography ( DCOE ) .  DCOE hefur verið notuð í hliðstæðum rannsóknum á erlendum málum og er efnið því greint með tilliti til vals notenda á tungumálum , orðum , stafsetningu , táknmyndum o.s.frv.  Aðferðin felur í sér málfræðilega greiningu stafrænna gagna með tilliti til þjóðfræðilegra bakgrunnsupplýsinga um notendurna .  Úrvinnslan skiptist í fjögur vinnslustig og vísar til svokallaðra veggviðburða á Facebook sem auðvelt er að auðkenna þar sem þeir eru aðskildir hver frá öðrum á tímalínum notenda .  

### essay_id = rit042_1
Veggviðburðir innihalda að minnsta kosti eitt upphafsinnlegg ( stöðuuppfærslu ) sem getur kallað á svör í formi þumalmerkja ( likes ) og ummæla .  Á fyrsta vinnslustigi voru viðfangsefnin skilgreind .  Val á viðfangsefni byggir á hversu oft ákveðin umræðuefni birtust á tímalínum notenda , hvort og hvernig upphafsinnlegg kallar fram svör og hvaða umræðuefni þátttakendum sjálfum finnast mikilvæg .  Á öðru vinnslustigi voru veggviðburðirnir sem valdir höfðu verið greindir út frá málnotkun og samskiptaháttum sem birtast í þeim .  Safnað var upplýsingum um val á tungumálum og orðum en einnig varðandi stafsetningu og notkun táknmynda .  Þannig voru máleinkenni merkt og flokkuð eftir því hvaða tungumáli , málbrigði eða málsniði þau eru tengd .  Til að kanna félagsmálfræðilegt gildi íslenskunnar tók greiningin einnig tillit til hvata fólks til að nota ákveðnar leiðir til tjáningar .  Þess vegna voru á þriðja vinnslustigi kannaðar samskiptavenjur tengdar inntaki , viðmælendum , tímabili ( tímalengd og tímasetningu ) umræðunnar , bakgrunnsupplýsingum notendanna , sem og viðhorfum þeirra til eigin málnotkunar .  Þessum upplýsingum var meðal annars safnað í einkaviðtölum við notendur þar sem Facebook-venjur þeirra voru ræddar .  Niðurstöður þessarar rannsóknar gefa til kynna að málnotkun og blöndun ýmissa tjáningarleiða á Facebook ( eins og ólík tungumál , myndir , vefhlekkir , táknmyndir o.s.frv. ) séu háðar samskiptamarkmiðum málhafa og tengist spurningum eins og : „ Til hverra er skilaboðunum beint ? “  , „ Hvaða hópi fólks vil ég tengjast ? “  , eða „ Hvernig vil ég virðast vera á netinu ? “  Meðal annars er efling sjálfsmyndar notenda mikilvægur hvati þegar kemur að málnotkun .  Notendur sýna mismunandi þætti sjálfsmyndar sinnar , bæði hvað varðar persónulega sjálfsmynd og tengsl við aðra , með því að blanda saman ólíkum tjáningarleiðum .  Enn fremur gegna markhópur samskiptanna og umræðuefni lykilhlutverki við val notenda á tungumáli og máleinkennum .  Í því samhengi gegnir íslenska aðalhlutverki þegar kemur að eflingu íslenskrar sjálfsmyndar sem og samskiptum við íslenska viðmælendur .  Málhafar rannsóknarinnar notuðu t.d. íslensku til að efla íslenska sjálfsmynd sína og tengjast íslensku þjóðfélagi .  Auk þess var íslenska notuð til að ávarpa íslenskan markhóp um efni sem var einungis mikilvægt fyrir Íslendinga .  Hins vegar notuðu sumir málhafar önnur tungumál í umræðum sem voru að því er virðist mikilvægar fyrir markhóp utan Íslands .  Máleinkenni eins og slettur og táknmyndir voru aftur á móti notuð til að stuðla að óformlegum og frjálslegum stíl og beindust að samskiptum við nána Facebook-vini og jafnaldra .  Þar sem litlar sem engar rannsóknir hafa farið fram hér á landi , þar sem málnotkun á netinu er skoðuð kerfisbundið eða með tilliti til félagslegs hlutverks íslenskunnar , er þetta verkefni mikilvægt framlag til alþjóðlegra og innlendra rannsókna á þessu sviði .  Það bætir við þekkingu okkar á málnotkun á netinu og veitir upplýsingar um gildi , form og stöðu íslenskunnar í skriflegum samskiptum á stafrænni öld .  Rannsóknin er sérstaklega viðeigandi á bakgrunni breyttra málvenja meðal ( ungra ) Íslendinga , ekki síst í stafrænum miðlum , sem eru andstætt íslenskri málhugmyndafræði og hafa vakið áhyggjur af veikri stöðu íslenskunnar í stafrænu umhverfi .  

### essay_id = rit043_0
SAMSKIPTI SÖGUFLOKKA , DRAUGSINS OG LIFANDA .  Þó að allar þjóðsagnir sem við höfum lesið hingað til séu skemmtilegar finnst mér draugasögur mest spennandi .  Í þessari ritgerð ætla ég að fjalla um þjóðsöguna Bakkadrauginn .  Þessi saga , sem segir frá draug bónda , vakti athygli mína vegna þess að endirinn kom mér á óvart og einnig vegna áhugaverðra samskipta lifandi manneskja og draugsins .  Sagan er varðveitt í handriti sem er geymt á handritadeild Landsbókasafns undir safnmerki Lbs. 415 8 vo ( bl .  13v – 16v ) .  1 Handritið er skrifað af ýmsum skrifurum , þar á meðal Jóni Árnasyni .  Sagan af Bakkadraugnum var skrásett af presti sem hét Magnús Grímsson en óvisst er hverjir heimildarmennirnir voru .  Í fyrstu útgáfu þjóðsagna er einungis sagt að sagan sé skráð eftir frásögn Hrútfirðinga .  2 Hrútafjörður , nánar tiltekið Bakki í Hrútafirði , á Norðausturlandi er einmitt fjörðurinn sem sagan á sér stað í .  Engar upplýsingar eru gefnar um árið sem sögunni var safnað , hvorki í handritinu né í prentuðum útgáfum eða á Internetinu .  Jón Árnason flokkaði söguna undir 2. flokki sem hann kallaði draugasögur , og í framhaldi undir „ afturgöngur “ í fyrstu útgáfu íslenskra þjóðsagna .  3 Í yngri útgáfunni er sagan einnig flokkuð með draugasögum og svo afturgöngum , en einn undirflokkur bætist við : „ ástir og hatur drauga “ .  4 Í þessari útgáfu er sagan skráð undir númerinu 285 – 7 .  Sagan fjallar um bónda sem ætlar að giftast prestsdóttur .  Faðir hennar neitar honum um það sem veldur veikindum hjá bóndanum .  Hann deyr skömmu síðar , er grafinn í Bakkakirkjugarði en byrjar að ganga aftur .  Eftir nokkurn tíma segir prestsdóttirin fóstru sinni frá manni sem kæmi til sín á hverju kvöldi og þó að hann væri góður við hana vildi hún helst að hann kæmi ekki aftur .  Þá fer fóstran til grafar mannsins og pínir hann til þess að tala við sig með því að láta ull ofan í opna gröfina því draugurinn getur þá ekki stigið niður .  Draugurinn segir að hann hafi barnað prestsdótturina og að þetta barn muni valda usla þegar það sé orðið að presti .  Hann kemur líka með lausn um hvernig hægt væri að hindra það af því að hann er viss um að enginn muni gera það sem þarf : Að drepa draugaprestinn þegar hann blessar fólkið í fyrsta skipti .  Bóndadraugurinn fer þá í gröfina sína og kemur ekki aftur en sonur fóstrunnar gerir það sem nauðsynlegt er og drepur draugaprestinn þegar að því kemur .  Þá sá allt fólkið í kirkjunni að það var ekkert lík í kistunni heldur einungis efsti hálsliðurinn .  Fóstran segir þá frá öllu sem hafði gerst og fólkið flytur í annan bæ .  Sagan Bakkadraugurinn felur í sér mörg dæmigerð atriði draugasagna .  Í greini sinni Íslenskir draugar frá landnámi til lúterstrúar ber Ármann Jakobsson , prófessor við Háskóla Íslands , íslenska drauga saman við vampírur fyrst þeir eru úr holdi , líkt og vampírur , en hafa ólíka eiginleika að öðru leyti .  5 Bakkadraugurinn virðist vera úr holdi , fyrst hann getur barnað konu og fóstran geti séð hann án þess að vera með skyggnigáfu .  Að mati Ármanns er eigingirni eitt mikilvægasta einkenni drauga sem birtist aðallega í því að þeir „ neita einmitt að hverfa úr heiminum þegar þeirra tími er kominn og halda áfram að reika um jörðina , öllum til ama . “  6 Ármann tekur samt fram að þessi andspyrna við að hverfa sé tengd einhverjum erindum sem draugar eiga eftir á jörðinni .  7 Það má segja að draugnum finnist hann eiga eftir erindi fyrst hann fékk ekki prestsdótturina .  Á hinn bóginn virðist hann ekki vera jafn óþægilegur draugur og aðrir , eins og til dæmis Miklabæjar-Sólveig , enda tekur prestsdóttirin skýrt fram að hann sé góður við hana .  8 Hugmynd Christophe Pons um „ ættardraug “ 9 á ekki beinlínis við söguna um Bakkadrauginn .  Draugurinn sjálfur hverfur eftir samtalið við fóstruna og sonur hans veldur þannig séð litlu tjóni á meðan hann er ungur .  Hvorki bóndinn né sonur hans eru sagðir fylgja fjölskyldunni eftir atburðinn .  Engu að síður hefur Bakkadraugurinn mikil áhrif á fólkið á Bakka því það ákveður að flytja þaðan .  

### essay_id = rit043_1
Sagan um Bakkadrauginn sameinar nokkur atriði úr tveimur þjóðsagnaflokkum .  Það að bóndinn gangi aftur er augljóslega einkenni draugasagna en að hann barni prestsdótturina minnir mig á álfa- og tröllasögur .  Slíkar sögur fjalla oft um ást eða girnd einnar veru , oftast trölls eða álfs , sem getur meðal annars leitt til þess að kona verður börnuð .  Mér finnst merkilegt að Bakkadraugurinn velji þessa leið því hann er ekki að hefna sín á prestsdótturinni sjálfri , eins og margir aðrir draugar .  Hann virðist elska hana ennþá og vill frekar að allir á bænum , ekki síst presturinn , líði sorg .  Með því að láta prestinn ala son hans upp , láta prestinn kenna honum og láta soninn vera þann sem tekur við kirkjunni gerir Bakkadraugurinn prestinn að fífli .  Annað atriði sem mér finnst stórmerkilegt er einmitt barn draugsins og prestsdótturinnar .  Bakkadraugurinn skapar sinn eigin draug .  Þótt þetta sé ekki beinlínis umskiptingur virðist draugurinn geta galdrað að einhverju leyti .  Umskiptingar koma að sjálfsögðu margoft fyrir í draugasögum , en samt velti ég fyrir mér hvort þetta geti verið önnur tegund umskiptinga fyrst draugurinn er sá sem galdrar .  Í grein sinni segir Ármann frá „ draugafaraldri “ 10 og smitun drauga .  Kannski mætti skilgreina það sem Bakkadraugurinn er að gera þegar hann barnar prestsdótturina einmitt sem slíkt , fyrst hann er að auka tilvist drauga á Bakka .  Annað sem ég ætla að taka fram eru samskipti sem eiga sér stað milli Bakkadraugsins og fóstrunnar .  Þegar fóstran fer til grafar draugsins þvingar hún hann að tala við sig með því að láta garnhnykil niður í gröfina svo hann geti ekki farið heim til sín .  Það þarf ekki að biðja drauginn lengi um að segja frá áformum sínum : Hann byrjar strax að útskýra hvað muni gerast í framtíðinni .  Hann kemur meira að segja með lausnina án þess að hika .  Fóstran kveður þá svo yfir draugnum svo hann muni ekki ganga aftur .  Oft er steinn settur ofan á grafir afturgangandi manna en slíkt er ekki gert í þessari sögu .  Eins og áður hefur verið sagt getur fóstran augljóslega séð drauginn án þess að búa yfir skyggnigáfu .  Þó er sagt að tunglið skíni en tunglið er oft tengd draugasýnum .  11 Síðast en ekki síst ætla ég að varpa ljósi á morðið á syninum sem á sér stað í kirkjunni .  Þegar fóstrusonurinn drepur aðstoðarprestinn er sagt að „ þá var ekkert eftir af honum nema banakringlan . “  12 Þá er sagt að bæjarfólkið viti að eitthvað sé ekki eins og það á að vera .  Þetta atriði minnir á atburð í annarri draugasögu , Djákninn á Myrká , þegar Guðrún situr á bak við djákninn og sér höfuðkúpuna hans í mánaskininu .  Þess er getið í sögunni að sonur prestsdótturinnar og Bakkadraugsins sé vænn og vinsæll .  Hann veldur engum usla á meðan hann er ungur og hann er í raun sjálfur fórnarlamb Bakkadraugsins , eins og hitt fólkið á Bakka .  Hann er bannsettur án þess að vita af því og þarf að deyja vegna spár föður síns sem hefur ákveðið örlög unga mannsins fyrir fæðingu hans .  Þjóðsagan Bakkadraugurinn inniheldur nokkur atriði dæmigerðra draugasagna , eins og neitun um giftingu , opna gröf og eftirsóknarverða ástkonu .  Síðasta atriðið , og þá sérstaklega meðganga prestsdótturinnar , er líka þekkt úr öðrum þjóðsagnaflokki : Álfa- og tröllasögur .  Á hinn bóginn er sagan óvenjuleg vegna þess að draugurinn skapar sinn eigin draug og af því að hann er nokkuð samvinnuþýður .  Kannski mætti ræða um fyrirbærið „ draugafaraldur “ , eins og Ármann Jakobsson kallar það , í þessari sögu Bakkadraugurinn myndi ekki teljast sem „ ættardraugur “ , samkvæmt Christophe Pons .  Mynd af handritinu má finna í viðhengi .  2 Jón Árnason 1862 I : 285. 3 Jón Árnason 1862 I : xxxiv og 285. 4 Jón Árnason 1954 I : ix .  5 Ármann Jakobsson 2010 : 190. 6 Ármann Jakobsson 2010 : 195. 7 Ármann Jakobsson 2010 : 195. 8 Andlit á glugga 2021 : 141. 9 Christophe Pons 1998 : 145. 10 Ármann Jakobsson 2010 : 201. 11 Önnur dæmi væru tunglskin í Djákninn á Myrká , sjá Andlit á glugga 2021 : 111. 12 Andlit á glugga 2021 : 143 .  

### essay_id = verk002
Dagana 8. og 9. mars sl. var Hugvísindaþing Háskóla Íslands haldið .  Nokkrar málstofur voru boðnar fram með ýmsum fyrirlestrum um margbreytileg þemu .  Ein þeirra var málstofan „ Sigurtunga – Vesturíslenskt mál og menning " um íslenskt mál og menningu vesturfara .  Hér verður fjallað um einn fyrirlestur málstofunnar .  9. mars , kl. 10 – 10:30 héldu Sigríður Magnúsdóttir og Höskuldur Þráinsson fyrirlesturinn „ Hvað gerist þegar ein darga fjölgar sér í Vesturheimi ? " , sem var um fleirtölubeygingu íslenskra nafnorða í Vesturheimi .  Hugtakið ‚ Vesturheimur ‘ þýðir ‚ Norður-Ameríka ‘ og ‚ Vestur-Íslendingar ‘ eru afkomendur Íslendinga sem þangað fóru , vestur , á 19. öld .  Fyrst sagði Sigríður frá málkunnáttunni , hvernig hún yrði til og hvaða almennu breytingar væru mögulegar .  Í íslensku er möguleiki á að rannsaka tungumálið með sérstökum prófum , t.d. með hinu svokallaða fleirtöluprófi .  Þetta próf er hannað fyrir vísindalegar rannsóknir á því hvernig börn mynda fleirtölu nafnorða .  Þau eru látin mynda fleirtölu bæði þekktra og tilbúinna ( uppgerðra ) nafnorða .  Niðurstöðurnar á Íslandi voru þær að veika beygingin er auðveldari , krökkum fer fram á milli fjögurra og sex ára aldurs , og að fullorðnir gera næstum allt rétt .  Svo tók Hölskuldur Þráinsson við .  Til að kanna málkunnáttu Vestur-Íslendinga var haldin ráðstefna þar sem nokkrir vísindamenn héldu til Manitoba .  Markmið þeirra var að rannsaka hvað gæti verið mismunandi í málkunnáttu íslensk-ættaðra Kanadamanna og Íslendinga með íslensku að móðurmáli .  Vestur-Íslendingar fengu sama próf og íslensk börn og Höskuldur benti á niðurstöður og fjallaði um þær .  Fyrst og fremst skýrði hann að Vestur-Íslendingar hefðu kunnað fleirtölur þekktra nafnorða ( t.d. hundur og bók ) álíka vel og fjögurra til sex ára íslensk börn .  Á eftir sagði hann að íslenskir krakkar hefðu verið betri en fullorðnir Vestur-Íslendingar í óþekktum orðum ( merkingarlaus orð , t.d. „ darga " , „ neli " ) .  Síðan talaði Höskuldur um að þeir hefðu haft svipuð tök á fleirtölureglum og fjögurra ára barn á Íslandi .  Í fyrirlestrinum var tekið eftir misjöfnum meðalaldri þátttakendanna .  Á Íslandi hefðu þeir verið fjögurra til sex ára gamlir , í Kanada 72 ára .  Fyrir betri samanburð hefðu höfundar rannsóknarinnar einnig átt að spyrja eldri Íslendinga ( meðalaldur 77 ár ) en hér hefði ekki verið neinn munur , þannig að aldurinn skiptir ekki máli .  Eins og áður kom fram voru niðustöðurnar þær að tilbúin orð reyndust erfiðust börnum og Vestur-Íslendingum og að kunnátta Vestur-Íslendinga í þekktum orðum væri eins og hjá sex ára íslenskum krökkum .  Þeir þekktu algeng nafnorð en áttu erfitt með óreglulega fleirtölu .  Í skýrslunni var fólkið , menning og menntun þess líka skráð .  Sem dæmi má nefna töluðu ýmsir mest íslensku heima .  Þess vegna var íslenska í Manitoba einnig kölluð fjölskyldumál .  Fyrsta mál þeirra krakka var oftast íslenska og flestir gátu lesið hana áður en þeir komu í skólann .  Kennslumálið í Kanada var enska og fermingarveislur voru einnig haldnar á ensku .  Áhrif enskunnar voru meðal mikilvægustu áhrifaþátta málkunnáttunnar , samkvæmt rannsókn Höskuldar og Sigríðar .  Auk þess var notkun íslenska tungumálsins mismikil .  Mikilvægt var að krakkar gætu lesið íslensku áður en skólinn hæfist .  En sumir Vestur-Íslendingar lásu engin íslensk blöð og hlustuðu á íslenskar fréttir og fáir þeirra hvorki notuðu íslenska málið á sl. ári né ferðuðust lengur til Íslands .  Rannsóknin sem fjallað var um í fyrirlestri Málstofu Hugvísindaþings Háskóla Íslands varpaði ljósi á málkunnáttu Vestur-Íslendinga sem er svipuð málkunnáttu fjögurra til sex ára barna , m.ö.o. geta þeir myndað fleirtölu kunnuglegra , þekktra orða en eiga í vandræðum með fleirtölu tilbúinna orða .  Sjálfur er ég mjög hissa á niðurstöðu þessa spennandi fyrirlesturs .  Í Bachelors-ritgerðinni minni fjallaði ég um franska tungumálið í Québec .  Þess vegna fannst mér mjög athyglisvert að fylgjast með þessari málstofu þar sem ég frétti eitthvað nýtt um annað evrópskt mál í Kanada .  Sökum þess að ég er í kennslunámi veit ég nokkuð um tungumálasögu , þróun hjá börnum o.s.frv.  Enn fremur er ég nemandi í íslensku .  Þegar litið er til franska tungumálsins í Kanada sést að það er mjög venjulegt og eðlilegt mál .  Vissulega er einhver munur , borið saman við frönsku í Frakklandi , en tungumálakunnátta Québec-borgara í frönsku er alls ekki eins og hjá fjögurra til sex ára börnum í Frakklandi !  Kannski hafa Vestur-Íslendingar aldrei krafist þess að halda málinu sínu ?  Á 21. öld er máltaka Vestur-íslenskra barna ófullkomin , því miður , og ég get ímyndað mér að beygingarkerfið ( og strax á eftir allt tungumálið ) haldi áfram að spillast .  

### essay_id = verk004
Það er erfitt fyrir mig að skrifa um uppáhaldsstaðinn minn í heimalandi mínu – Póllandi .  Í raun og veru hef ég aldrei pælt í þessu ; það er einnig langt síðan ég ferðaðist um Pólland .  Landið er stórt og á sér ríka , athyglisverða og langa sögu .  Náttúran er falleg og fjölbreytt . Ég uni mér vel bæði í fjöllunum í suðurhluta Póllands og á ströndunum fyrir norðan .  Að mínu mati eru þéttir skógar og stöðuvötn á Masúría-svæðinu líka mikilfengleg .  Ef ég þyrfti að velja einn stað myndi ég velja Kraká .  Það er næststærsta borg Póllands og er borgin sem ég fæddist í og bjó í lengi .  Hún er ein fegursta borg Póllands og er mjög vinsæl hjá ferðafólki , af því að þar er menning og saga við hvert fótmál .  Hjarta og sál borgarinnar eru í gamla bænum ; þar eru kastalar sem hægt er að heimsækja og margar kirkjur .  Stór almenningsgarður umlykur gamla bæinn .  Fyrir mér er Kraká borgin sem ég ólst upp í .  Þegar ég var í menntaskóla og í háskóla og bjó miðsvæðis í bænum átti ég góðar stundir .  Ég gat hjólað um allt og allt var nálægt .  Núna finnst mér alltaf skemmtilegt að heimsækja gamla svæðið og hitta vini mína .  Það sem mér finnst skemmtilegt er að Kraká hefur alltaf iðað af lífi .  Þar eru margir skemmtistaðir , dásamlegir veitingastaðir og notaleg kaffihús .  Menningarlífið er ríkt , það er alltaf mikið um að vera .  Tónlistar- og menningahátíðir eru haldnar allt árið , þar eru mörg lítil kvikmyndahús og mörg spennandi söfn með áhugaverðar sýningar .  Kraká er sannkölluð háskólaborg . Margir háskólar eru starfandi þar og mjög margir háskólanemar búa í borginni .  Þess vegna er stemningin afslöppuð og skemmtileg .  Fólk sem býr í Kraká er ekki stressað , æðir ekki áfram heldur hefur hægt um sig og nýtur tímans þegar það t.d. situr á kaffihúsi , talar við vini sína og drekkur kaffi .  Lífið er afslappaðara en í öðrum stórborgum , til dæmis Varsjá .  Síðast en ekki síst er Kraká nálæg fallegri náttúru .  Það tekur ekki langan tíma að keyra upp í Tatrafjöll .  Litlir bæir í nágrenni Kraká eru einnig fallegir .  Kraká er sú borg í Póllandi sem ég heimsæki oftast núorðið .  Það er alltaf gott að koma þangað . Þó að borgin hafi breyst mikið síðan ég bjó þar held ég að hún sé staðurinn sem stendur hjarta mínu næst .  

### essay_id = verk006
Jafnvel þó að ég búi ekki í Reykjavík núna , þá ákvað ég að skrifa um þessa borg vegna þess að Reykjavík er sannarlega draumaborgin mín .  Fyrir mörgum árum skrifaði ég ljóð .  Nýlega fann ég eitt ljóðanna og mér brá .  Ljóðið var skrifað fyrir um 5 árum , þegar ég vissi ekkert um Ísland , loftslagið , fólkið eða þá tilfinningu að vera hér , en þetta er það sem var skrifað : „ Himinninn er eins og fljótandi kristall hér og hjarta mitt er úr stáli .  Og stálið herðist með hverri stund lífsins . “  Eða „ Íslenskur vindur hvín í eyrum mér frá Reykjavík til Síberíu .  Ekki einn Moskvubúi getur skilið þennan snjóstorm .  Hann getur ekki skilið hversu kalt liggur á milli manna . “  Eða „ Þegar veturinn læðist í hálft ár virðist jafnvel dauðinn vera betri kosturinn , alltaf þegar vekjaraklukkan segir að heimurinn krefjist aðgerða frá þér á morgnana . “  Þetta kann að virðast svolítið harkalegt en af einhverjum ástæðum skrifaði ég þetta fyrir löngu .  Mér finnst það spennandi og skrýtið .  Áður en ég flutti til Mosfellsbæjar bjó ég í Reykjavík á Njálsgötu 86 .  Mér líkaði mikið að búa þar .  Íbúðin var á fyrstu hæðinni , þannig að ég og maðurinn minn gátum haft kött sem var frjálst að fara út hvenær sem hann vildi um sérstakar litlar dyr sem við bjuggum til fyrir hann .  Við vorum með þrjá gítara og eitt píanó í stofunni okkar .  Stundum þegar maðurinn minn var ekki heima spilaði ég og söng .  Af nokkrum fyndnum ástæðum var ég feimin við að gera það meðan hann var heima .  Ég held að það sé vegna þess að hann er svo ótrúlegur tónlistarmaður og gerir það miklu , miklu betur en ég .  Uppáhaldsstaðirnir mínir í Reykjavík eru miðbærinn og Tjörnin .  Jafnvel þó að mér líki ekki veislur og hávaði , þá finnst mér miðbærinn mjög skemmtilegur staður að vera á .  Það er ánægjulegt að ganga þessar hreinu , þröngu götur , sjá hvernig lífið sýður í kringum þig .  Mér finnst ótrúlega áhugavert að fylgjast með fólkinu þegar það hlær , brosir , talar , flýtir sér að ná strætó .  Ég finn fyrir hjartslætti alls landsins þar .  Ég elska Tjörnina fyrir friðinn sem hún veitir sálinni .  Ég var vön að koma þangað af og til , horfa bara á svani , endur og gæsir synda og tala saman .  Þegar ég var þreytt var þetta besta lækningin .  Borgin er augljóslega mjög lítil og sumir gætu sagt að það sé leiðinlegt að búa í borginni þar sem þú hefur lært hverja götu , hvern veg , hverja byggingu .  En ég mun aldrei eiga við þennan vanda að stríða , vegna þess að ég er með taugaröskun sem kallast  á ensku .  Það þýðir að ég get ekki stillt mig af í neinu umhverfi .  Þegar ég er með kort er samt erfitt fyrir mig að þekkja staði sem ég hef séð áður .  Það er mjög erfitt að búa við þetta vandamál , en hér eru björtu hliðarnar - mér mun aldrei leiðast að búa í Reykjavík , því þar er alltaf eitthvað nýtt fyrir mér .  Ef satt skal segja finnst mér stundum Reykjavík líta út eins og leikfangaborg , ekkert virðist vera raunverulegt í einhverjum skilningi .  Þessi litlu lituðu hús , friðsælt umhverfi , fólk alltaf brosandi .  Ég spyr sjálfa mig stundum hvort mig sé að dreyma , en svara síðan sjálfri mér : „ Já já , þig gæti verið að dreyma núna .  Í því tilfelli viltu ekki vakna , er það ? “  

### essay_id = verk007
Hvað er Gunnjóna að gera ?  Íslenskar barnabækur segja okkur sögur um þjóðsöguna , fólk og dýr og sýna okkur íslenska menningu eða lifnaðarhætti fyrri alda .  Dæmi um þetta er bókin Blómin á þakinu .  Hún var gefin út af Máli og menningu árið 1985 og er eftir Ingibjörgu Sigurðardóttur .  Bókin inniheldur fallegar myndir teiknaðar af Brian Pilkington .  Sagan er skrifuð fyrir krakka .  Sagan fjallar um skemmtilega ömmu sem flutti úr sveit og upplifði lífið í borginni .  Bókina er auðvelt að lesa og skilja .  Í bókinni er Gunnjóna skrítin amma úr sveitinni og er það lítill strákur sem segir söguna .  Þau verða vinir og nágrannar .  Í byrjun bjó Gunnjóna alein í sveit með dýrunum sínum .  Henni fannst gaman að leika sér með þeim .  Þegar hún varð veik hringdi hún í lækni af því að henni batnaði ekki af grasameðölunum sínum .  Síðan sagði læknirinn hennar að hún þyrfti að flytja í bæinn því það væri slæmt að hún byggi alein .  Svo ákvað hún að flytja í bæinn .  Þegar hún var að flytja frétti hún að hún gæti ekki tekið öll dýrin sín með sér .  Henni fannst erfitt að kveðja dýrin sín og tók bara Snjólf með sér .  Síðan flutti hún í bæinn .  Þegar hún kom í nýja húsið var hún ekki glöð því íbúðin hennar var mjög stór og björt .  Síðan hoppaði Snjólfur út um gluggann og varð Gunnjóna hrædd því hún býr á fjórðu hæð .  Þegar hún kom út á svalir varð hún hissa og gleymdi kettinum .  Útsýnið var svo fallegt og Gunnjóna fór að leika sér úti á svölum og sá sveit og borg .  Þegar hún hafði gengið frá húsgögnunum sínum hugsaði hún um blómin sín .  Eftir það fór hún út og skoðaði bæinn eða fór í leikhús með stráknum sem bjó á móti henni í blokkinni .  Þegar Gunnjóna var búin að skoða bæinn keypti hún saxófón og spilaði bara bull .  Síðan hugsaði hún um dýrin sín og langaði að fara aftur í sveitina .  Strákurinn hjálpaði henni og sagði að Gunnjóna gæti sett dýrin í barnaherbergið .  Hún varð mjög glöð og fór upp í sveit með rútu .  Þegar hún fór frá sveitinni tók hún hænurnar með sér .  Strákurinn hjálpaði henni með hænurnar .  Eftir það varð Gunnjóna döpur og hugsaði um matjurtagarð .  Hún bjó til matjurtagarð með stráknum og varð glöð .  Strákurinn hjálpaði henni með blómin á þakinu líka .  Í lok sögunnar var Gunnjóna mjög ánægð og hafði mikið að gera á hverjum degi .  Mér finnst sagan skemmtileg og spennandi af því að mér fannst Gunnjóna skrítin .  Hún hefur búið bæði í sveit og borg .  Gunnjóna fær góðar hugmyndir .  Gunnjóna kennir okkur að skapa skemmtilegt líf og að við getum gert allt .  Þessi bók opnaði hug minn fyrir því að það að flytja á nýjan stað er ekki erfitt .  Mig langar að lesa fleiri bækur líkar þessari .  

### essay_id = verk008
Ég heiti Jonalie .  Ég er frá Filippseyjum og er fædd í Olongapo sem er á Norðvestur-Filippseyjum .  Ég á afmæli 4. júlí og er 33 ára gömul .  Ég útskrifaðist úr viðskiptafræði og lærði líka menntunarfræði á Filippseyjum .  Ég hef unnið lengi í ferðaþjónustu , eða í sjö ár , á Filippseyjum .  Ég vann sem móttökuritari og sölumaður á hóteli .  Fjölskyldan mín býr á Filippseyjum .  Ég á stóra fjölskyldu og á fimm systkini .  Ég á þrjár systur og tvo bræður .  Pabbi minn heitir Jolan og er bílstjóri .  Hann er 57 ára gamall og á afmæli í desember .  Mamma mín heitir Norma og er saumakona .  Hún er 54 ára og á afmæli í september .  Tvær systra minna eru kennarar .  Þær kenna í grunnskóla á Filippseyjum .  Eldri systur mínar eiga tvö börn sem heita Adney og Sanjay .  Þau eru tíu ára og átta ára gömul .  Ég er gift og eiginmaður minn heitir Joseph .  Hann á líka afmæli í júlí og er 34 ára gamall .  Hann vinnur sem kokkur á skipi og býr á Filippseyjum .  Við eigum ekkert barn .  Ég kom til Íslands í desember árið 2018 .  Ég kom til Íslands af því að mig langaði að prófa eitthvað nýtt og læra íslensku .  Ég er búin að vera á Íslandi í eitt ár og átta mánuði .  Ég bý í blokk á Kleppsvegi í Reykjavík með bróður mínum .  Hann heitir Kevin og vinnur sem hjúkrunarfræðingur á hjúkrunarheimili .  Þegar bróðir minn kom til Íslands bauð hann mér að fljúga til sín og prófa að búa á Íslandi .  Mér líkar mjög vel að búa á Íslandi .  Mér finnst Íslendingar vingjarnlegir og rólegir .  Ég er að læra íslensku sem annað mál til BA-prófs í Háskóla Íslands og mér finnst skemmtilegt og ögrandi að læra íslensku .  Ég lærði íslensku sem hagnýtt nám á sumarnámskeiði í sumar .  Mér finnst erfitt að tala íslensku af því að ég er feimin við að tala og mig vantar mikinn orðaforða .  Mér finnst auðvelt að nota íslensku þegar ég tala um mig .  Ég get talað íslensku þegar ég er í háskólanum .  Ég reyni að tala við Íslendinga í vinnunni eða í búðinni .  Mig langar að tala góða íslensku .  Ég hlakka til að tala íslensku við vini mína og Íslendinga .  Ég er atvinnulaus núna og leita nýrrar vinnu .  Ég vann sem þjónn á veitingahúsinu Jörgensen eldhús og bar á Center Hótel .  Oft vann ég á kvöldvöktum .  Ég byrjaði klukkan fimm og var til klukkan tólf í vinnunni .  Ég er sjálfstæð , hjálpfús og skipulögð í vinnunni .  Mér finnst skemmtilegt að vinna af því að mér finnst gaman að kynnast ferðamönnum og að hlusta á sögu þeirra .  Ég er ánægð í vinnunni .  Ég hef áhuga á ferðalögum .  Þegar ég er í fríi fer ég í mikil ferðalög á Filippseyjum .  Ég hef ferðast til Singapúr og Litháens með vinkonu minni .  Mér fannst skemmtilegt að ganga og versla í Singapúr og skoða náttúruna í Litháen .  Ég borðaði Singapúrskan mat og mér fannst Singapúr-kjúklingur góður .  Mig langar að fara til heimalandsins míns í sumar .  Mig dreymir um að ferðast til Suður-Kóreu , Japan og Parísar .  Mér finnst gaman að skoða nýja staði .  

### essay_id = verk009
Ég heiti Juliana og er frá Brasilíu .  Ég er fædd í São Paulo , þriðja febrúar nítján hundruð áttatíu og sex .  Mamma mín heitir Anna Elisa .  Hún er sextíu og fjögurra ára gömul og býr í Itatiba , sem er lítil borg í Brasilíu , bara með eitt hundrað og tuttugu þúsund íbúa , nálægt São Paulo ( sem er stærsta brasilíska borgin ) .  Mamma mín er sálfræðikennari í háskólanum þar .  Pabbi minn heitir Ingo Bernd . Hann er sextíu og þriggja ára gamall og býr í Florianópolis , á suðurlandi Brasilíu .  Hann er athafnamaður og á þrjú fyrirtæki .  Ég á einn bróður sem heitir Bernardo og hann er bara sex ára gamall .  Hann býr í Florianópolis með mömmu sinni .  Hann er í leikskóla .  Afmælið hans er fimmtánda ágúst .  Brasilískt fólk ber alltaf tvö eða fleiri eftirnöfn .  Ég er með þrjú nöfn af því mamma mín er með tvö ( de Villemor Amaral ) og pabbi minn er með eitt ( Güntert ) , svo ég heiti ' de Villemor Amaral Güntert' .  Áður en ég kom til Íslands átti ég sprotafyrirtæki og vann líka við þýðingar , úr portúgölsku í ensku , fyrir vísindatímarit .  Ég tala líka þýsku , spænsku og frönsku .  Í háskólanum í Brasilíu lærði ég dálitla grísku og latnesku .  Lífið í Brasilíu var gott en það var ekki lífið sem ég vildi .  Glæpatíðni er mjög há í Brasilíu .  Mig langaði til að búa í Evrópu og árið tvö þúsund og átján kom ég til Íslands í heimsókn til vinkonu minnar sem er líka frá Brasilíu og býr í Reykjavík .  Hún sagði mér hvað ég þyrfti að gera til að flytja til Íslands .  Því flutti ég tveimur mánuðum seinna og bý núna í Reykjavík , frá fimmtánda janúar tvö þúsund og nítján .  Fyrsta vinnan mín í Reykjavík var hjá Reykjavík Street Dog , nálægt Hallgrímskirkju .  Yfirmaðurinn minn heitir Einar Victor .  Eftir tvo mánuði var vinkona mín að leita að starfmanni í morgunmatarþjónustu hjá Hotel Ísland svo ég byrjaði að vinna báðar vinnur .  Í sumar byrjaði ég líka að vinna á Dubliner Irish Pub .  Svo síðasta haust var ég með þrjú störf og líka í íslenskunámi ( Diploma ) í Háskóla Íslands .  Mig langar til að vinna með Doctors Without Borders en ég held að ég ætti að læra hjúkrun hér á Íslandi .  En fyrst þarf ég að læra íslensku .  Áhugamálin mín eru að ferðast , að prjóna ( ég prjónaði mjög fallega lopapeysu fyrir mömmu mína í sóttkví ) , að spila tölvuleiki ( RPGs eins og  og    ) , að horfa á Netflix ( ég er ekki með sjónvarpsrásir eins og RÚV ) og stundum að ganga á fjöll með kærastanum mínum .  Í síðustu vikunni fyrir skólann fór ég hringveginn með vinkonu minni , frá heitum potti til heits potts : Akureyri , Mývatn , Egilsstaðir , Fáskrúðsfjörður og Vík , og fórum við líka í Laugavalladal sem er heitur foss á Austurlandi .  

### essay_id = verk010
Skemmtilegasta ferðalagið sem ég hef farið í var um sumarið 1996 , þegar ég var 15 ára gömul .  Ég kem af fátækri fjölskyldu og var ekki vön að fara í utanlandsferðir .  En það ár skipulagði sögudeildin í skólanum mínum heimsókn til Ítalíu og nemendur þurftu aðeins að greiða brot af kostnaðinum .  Við myndum heimsækja Róm , Napólí , Sorrentó og Pompei .  Ég hafði verið heilluð af Rómverjum til forna síðan ég var mjög ung og ég hafði aðeins einu sinni verið erlendis áður , svo ég var verulega spennt fyrir því að fara .  Við flugum til Rómar og tókum svo lestina til Napólí , frá Napólí til Sorrentó og frá Sorrentó fórum við áfram til Pompei .  Róm var óskipuleg og svolítið ógnvekjandi ( ég hafði aldrei séð lögreglumenn með byssur áður og fólk í Róm keyrði mjög hættulega , jafnvel verr en fólk í London ) en auðvitað var yndislegt að ganga um Colosseum og sjá m.a .  Foro Romano og Mons Palatinus sem ég hafði lesið svo mikið um .  Besti hluti ferðarinnar var þó heimsóknin suður .  Suður-Ítalía var mjög lagleg og fólk þar var vinalegt og afslappað .  Jafnvel þó við værum öll bara krakkar og ættum ekki mikla peninga þá var enginn fjandsamlegur gagnvart okkur .  Til er gamalt máltæki sem stundum er kennt við skáldið Virgil : „ Sjáðu Napólí og deyðu . “  Napólí er sem sagt svo falleg að eftir að þú hefur séð hana geturðu dáið sáttur .  Persónulega fannst mér borgin frekar óglæsileg en mér fannst Napólíflói vera einn fallegasti staður á jörðinni .  Að standa á verönd í Sorrentó og horfa yfir flóann var yndislegt .  Ég vissi að keisarinn Tíberíus - ekki sérlega fínn náungi - hefði búið lengi á eyjunni Capri sem þú sérð frá flóanum .  Fyrir mig var þetta mjög spennandi af því að þetta var fyrsta skiptið á ævinni sem ég fann sterk tengsl milli nútíðar og fortíðar .  Sú tenging varð sterkari þegar við heimsóttum Pompei , sem er bæði mest æsandi og sorglegasti staður sem ég hef komið á .  Það er staður sem fær mann til að finna fyrir flóknum tilfinningum .  Það er hræðilegt að vita hve hræddir íbúarnir hljóta að hafa verið þegar Vesúvíus byrjaði að jarða heimili þeirra árið 79 en eldfjallaaskan sem kæfði þau varðveitti bæinn einnig mjög vel og ef fólkið hefði dáið á annan hátt myndum við líklega ekki vita neitt um líf þess .  Jafnvel þó að ég væri ung og tilfinningalega óþroskuð varð ég mjög fyrir áhrifum af staðnum .  Ég hafði svo margar spurningar um bæinn og vildi að ég gæti farið í tímann til að sjá hann þegar hann lifði .  Ég sá fyrir mér líflegan stað fullan af hávaða og virkni og ediklykt frá vínbúðunum .  Jafnvel núna , árum seinna , hugsa ég enn um Pompei á þennan hátt : ekki sem dauðan stað sem er hálfgrafinn í ösku , heldur sem háværa og litríka bæinn sem hann hlýtur að hafa verið .  Ég heimsótti Pompei aftur fyrir nokkrum árum og leið eins : mjög sorgmædd vegna hræðilegu hörmunganna 24. ágúst 79 en fyrir vel varðveittum húsasundum og götum og yndislegum freskum á veggjum .  Ég vona að ég muni heimsækja Pompei aftur og aftur í framtíðinni ; þetta er heillandi staður og ég er mjög þakklát fyrir að hafa fengið að upplifa hann þegar ég var svo ung .  

### essay_id = verk011
Ég kom til Reykjavíkur í september árið 2018 .  Mér finnst borgin ákaflega falleg .  Mig dreymdi alltaf um að búa nálægt sjó og fjöllum .  Veðrið kom mér þó á óvart .  Ég var ekki vön vindinum og kuldanum og það var erfitt að venjast þessu .  Mér leiðist stundum veðrið á Íslandi og mér þykir veturinn langur .  Ég lít stundum út um gluggann og það virðist vera gott veður .  Svo fer ég út og það er mjög kalt .  Fyrir utan það líður mér vel í Reykjavík .  Þegar ég kom til Reykjavíkur keypti kærastinn minn íbúð í Breiðholti .  Við búum í Austurbergi 36 .  Stúdíóíbúðin okkar er á fyrstu hæð í fjölbýlishúsi og við erum með sérinngang .  Það er líka sérþvottaherbergi og sérgeymsla fyrir utan íbúðina .  Íbúðin er lítil , bara fjörutíu fermetrar .  Fyrst var hún ekki þægileg .  Það var ekki venjuleg eldavél eða bakaraofn í eldhúsinu og við áttum ekki rúm .  Við byrjuðum að gera hana upp og þótt við höfum ekki enn klárað hana er hún notalegri núna .  Loksins get ég eldað og bakað í eldhúsinu , við eigum stórt rúm , þægilegan sófa , jafnvel hengirúm á pallinum .  Ég keypti margar skreytingar líka .  Í fyrstu var ég svolítið hrædd við að búa í Breiðholti vegna þess að ég heyrði að það hefði slæman orðstír .  Núna veit ég að það er ekki rétt .  Mér finnst Breiðholt mjög gott hverfi .  Það er alltaf ró og næði hér .  Allt er í næsta nágrenni : heilsugæsla , skólar , búðir , bókasafn , og það tekur bara 5 mínútur að ganga niður í Elliðaárdal sem er uppáhalds staðurinn minn .  Ég geng mikið þarna og mér finnst Elliðaárdalur fallegasti staðurinn í Reykjavík .  Eini ókosturinn við að búa í Breiðholti er skortur á kaffihúsum og vegna þess fer ég stundum í miðbæinn .  Að minnsta kosti eru góðar samgöngur í Breiðholti og ég get alltaf tekið strætó .  Það er stundum gaman að fara í miðbæinn og borða eitthvað gott , drekka kaffi , fara í Kolaportið , ganga í Vesturbæinn og hitta vinina .  Flestir vinir mínir búa í miðbænum og það er svolítið erfitt að hittast sjálfkrafa .  Blessunarlega kynntist ég yndislegu fólki í skólanum sem býr líka í Breiðholti og núna er mjög auðvelt að fara í göngutúr eða bjóða fólki í mat .  Mér finnst sundlaugarnar vera það besta við Reykjavík .  Ég bý á móti sundlaug og vegna þess fer ég oft í sund .  Mér finnst rosalega gaman að synda og liggja í heita pottinum .  Reykjavík er afar spennandi borg .  Það er mikið að gera hér og margt að uppgötva .  Ég finn mig velkomna í Reykjavík og ég er þakklát fyrir það .  Það er gott að búa í svo umburðarlyndri borg .  

### essay_id = verk012
1 ) Orðið altari , sem er eins í sínum hópi , breytist í fleirtölu í ölturu ; ölturu ; ölturum ; altara .  Spurningin er af hverju ending eintölunnar altari breytist í fleirtölu í ölturu ( i > u ) .  Af hverju breytist altari ekki eins og dæmið ?  Við fylgjum Algengu reglunni : -u - fer á eftir -a - og -a - breytist í -ö - eða -u - ; fyrst breytist ( i > u ) og svo kemur u-hljóðvarpið ( a > u ) og ( a > ö ) .  Við vitum að reglan um U-hljóðvarp er ekki hljóðkerfisleg .  Reglan virkar ekki í orðum í nefnifalli eins og dagur ( kk ) , grannur ( lo ) , mastur ( hk ) .  Hvorugkynsorðin breyta -a - hljóði í -ö - hljóð án þess að fá -u - í endann , til dæmis barn .  Þá er hægt að segja að ástæðan fyrir því að -a - breytist í -ö - sé ekki u-hljóðið .  Af hverju er það nefnt “ u-hljóðvarp ” ef fyrirbærið hefur ekkert að gera með u-hljóðið ?  Við gætum sagt að í sumum tilfellum eins og altari , sem er gamalt orð , sé bókstafurinn sem skapaði upphaflegu breytinguna kannski horfinn .  Ástæðan gæti verið að altari kemur úr latínu , altar .  Orðið altari er á dönsku alter , á ensku altar og á þýsku altar .  Þessi orð koma frá latneska orðinu altar .  Beygingarmyndirnar í latínu í nefnifalli , þolfalli og þágulfalli fleirtölu eru altara sem kannski beygist eins og hjarta > hjörtu .  -A - ið á endanum er veikt og breytist í -u - , og svo kemur U-hljóðvarpið sem breytir altara í ölturu .  2 ) Erum við með kynlausan hóp af orðum í íslensku ?  Sum þessara orða eru kvenkyns og önnur eru karlkyns .  Það er þó hægt að safna þeim í sama hóp vegna -ur - endingarinnar , sem er í samræmi í öllum föllum nema nefnifalli .  Endingin í orðunum fingur , fótur , vetur er -ur í nefnifalli , sem er mjög einkennandi fyrir karlkynsorð .  Það er þó hægt að beygja fótur í bæði kvenkyni og karlkyni .  Beygingarendingin í orðunum móðir , dóttir , systir , faðir , bróðir er -ir í nefnifalli , sem er sérstakt fyrir kvenkynsorðin .  Venjulega er endingin -ir einkennandi fyrir karlkynsorð í fleirtölu ( eins og vinur > vinir ) .  Flóknari hljóðavíxl og brottföll eru ástæðurnar fyrir því að þessi orð breytast : Orðin móðir , dóttir , bróðir og fótur eru með B-víxl ( ó > æ ) en faðir er með A-víxl ( a > ö ) . Þessi orð , sem eru kölluð skyldleikaorð , gætu verið flokkuð vegna merkingar þeirra .  Væri hægt að setja orðin Zmóðir ,  dóttir og systir í karlkynshóp eða faðir og bróðir í kvenkynshóp ?  Jafnvel þótt merking gæti verið ástæðan fyrir því að skyldleikaorðin eru uppskipt , af hverju ekki sonur ?  Og af hverju eru fingur , fótur og vetur í sama hóp og faðir , bróðir ?  Skiptir máli hvort endingin sé -ir eða -ur í nefnifalli ?  

### essay_id = verk013_0
Garðurinn eftir Gerði Kristný . Bókin sem ég las heitir Garðurinn og er eftir Gerði Kristný .  Hún er vel þekkt á Íslandi sem höfundur bóka fyrir börn og fullorðna .  Hún hefur hlotið Bókaverðlaun barnanna , þá sérstaklega fyrir Mörtu smörtu .  Hún fékk líka Blaðamannaverðlaun Íslands fyrir Myndina af pabba .  Sumir Íslendingar trúa á drauga .  Ég trúi líka á drauga .  Margar vísbendingar sýna lesendunum að bókin sé að tala um drauga og sé yfirskilvitleg .  Þær eru alls staðar í sögunni .  Mig langar að útskýra nokkrar .  Fyrst , þessi saga er mjög góð í að tala um drauga af því að sagan gerist að vetri til í myrkri og snjó .  Þegar maður býr á Íslandi á veturna er auðvelt að skilja hvernig Íslendingar geta trúað á álfa , tröll og drauga .  Mikið er um myrkur , vind og norðurljós á Íslandi og andrúmsloftið getur verið mjög óraunveruleg .  Íslendingarnir þurfa að kveikja á kertum og setja upp jólaskraut og jólaljós til að gleðjast .  Vindurinn er mikilvægur í sögunni og kaldi gusturinn er mjög sterkur .  Eyja er stelpa sem býr á Íslandi með foreldrum sínum .  Fjölskyldan hennar Eyju flytur á Ljósvallagötu og hinum megin við götuna er kirkjugarðurinn nálægt Háskóla Íslands .  Það er best að tala um kirkjugarða þegar höfundur vill tala um drauga .  Eyja er ekki hrifin af því að búa nálægt kirkjugarði og hún er að verða fullorðin .  Henni finnst það hrollvekjandi .  Fyrir henni er reimt í kirkjugarðinum .  Höfundurinn lýsir krossum og legsteinum .  Höfundurinn talar líka um Fógetatorgið sem var kirkjugarður og var á milli Ingólfstorgs og kastala Hjálpræðishersins í miðbænum .  Í Garðastræti 8 var Sálarrannsóknarfélagið og er sá staður þekktur fyrir draugana sína .  Mörgum sinnum í sögunni heyrir Eyja hljóð sem hún veit ekki hvaðan koma ...  Stóllinn er mikilvægasta vísbendingin í sögunni vegna þess hann er skrítinn og fannst í antíkversluninni .  Pabba hennar Eyju finnst stóllinn mjög fallegur og vill kaupa hann strax .  Hann er listasmíði og ódýr fyrir foreldrum Eyju .  Þau trúa að stóllinn hafi sál .  Stóllinn kemur oft fram í sögunni og Helgi , pabbi hennar Eyju , er alltaf að halla sér í stólnum .  Eyju finnst stóllinn skrítinn og mögulega skaðlegur .  Einnig virðist einhver hafa klórað í hann með nöglunum .  Lesandi getur upplifað áhrif stólsins á Helga .  

### essay_id = verk014
Grafarþögn er bók sem út kom árið 2001 .  Hún er eftir Arnald Indriðason sem er mjög vinsæll rithöfundur á Íslandi og á heimsvísu .  Bækurnar eftir hann hafa verið þýddar á að minnsta kosti 21 tungumál .  Við getum sagt að Arnaldur sé jafn vinsæll erlendis og til dæmis Björk og Sigur Rós .  Grafarþögn er mögulega vinsælasta bókin eftir hann .  Erlendur er aðalpersónan í sögunni og í mörgum bókum eftir Arnald Indriðason .  Sagan er um hjón , beinagrind , og Erlend og dóttur hans .  Sögurnar um hjónin og beinagrindina tengjast .  Í þessari ritgerð ætla ég að tala um aðalpersónurnar sem eru tengdar í sögunni og um hvernig rithöfundurinn heldur í óvissuna í bókinni .  Sagan byrjar þegar strákur sér barn naga eitthvað sem er eins og mannsbein nálægt Grafarholti .  Beinagrindin er grafin í jörð og finnst þannig .  Eftir það koma lögreglumenn og fornleifafræðingar .  Það er góð byrjun fyrir þessa bók sem er nokkuð myrk saga .  Bókin byrjar á sögu af konu sem er slegin af eiginmanni sínum .  Fyrst hélt hún að hann gæti ekki gert henni það .  Það kemur smátt og smátt þremur mánuðum eftir giftingu .  Hún er mjög undrandi .  Bókin segir sögu þessara hjóna og barna konunnar , Mikkelínu , Símonar og Tómasar .  Mikkelína er fötluð og getur hvorki gengið né tjáð sig .  Grímur er svo vondur að hann langar ekki að sjá né sýna Mikkelínu .  Hún er geymd í skáp þegar fjölskyldan fær heimsóknir .  Það er mjög sorglegt að lesa lýsingarnar á ofbeldinu .  Maðurinn sem slær konuna er eins og djöfull .  Frá byrjun vilja lesendur að honum sé refsað .  Grímur er gælunafn en hann heitir Þórgrímur .  Það er Símon sem kallar föður sinn þetta .  Það er til að sýna hann eins og skrímsli í martröðum .  Grímur byrjar að vinna í herstöð og stelur matvörum til þess að selja þær .  Dave , sem býr í herstöðinni , kemur upp um Grím og hneppir hann í varðhald .  Dave gerir það til að bjarga konunni frá Grími .  Hann elskar konuna og reynir að veita henni betra líf .  Konan hefur tíma til að búa sig undir að losna við Grím .  Hún á von á barni með Dave og hún er svo hrædd um að Grímur uppgötvi að barnið sé ekki hans þegar hann losnar úr fangelsi .  Að lokum vitum við að Símon drap Grím eftir mikið ofbeldi þegar mamma hans var að ala barn sjálf í stofunni .  Hann vill passa upp á mömmu sína .  Mikkelína er gamla konan sem Róbert hefur talað um .  Hún kemur á hverju ári til að skoða gröfina .  Símon er eins og barn eftir það .  Merki geðklofa byrjuðu að gera vart við sig hjá Símoni eftir það .  Sagan um Erlend er líka mjög mikilvæg í þessari sögu af því að Eva Lind , dóttir hans , fellur í dauðadá eftir að hafa neytt eiturlyfja barnshafandi .  Hún er næstum því dáin og við lærum meira um skyldleika Evu Lindar og Erlendar úr endurhvarfi .  Fram til enda bókarinnar vitum við ekki hvort Eva Lind sé dáin eða lifandi .  Arnald langar að halda í óvissuna .  Til að halda í óvissuna í sögunni reynir Arnaldur að afvegaleiða lesendur með sögunni um Benjamín og Sólveigu sem bjuggu líka í húsinu þar sem Grímur , konan og börnin hennar voru .  Lögreglumennirnir taka langan tíma til þess að skoða hvort Sólveig sé konan sem er grafin í jörð .  Það tekur líka mjög langan tíma í sögunni að fá að vita hvort beinagrindin sé af konu eða karli .  Það tekur alla bókina fyrir Skarphéðin og fræðingana að draga beinagrindina upp úr jörðu .  

### essay_id = verk016_0
Komdu sæl , Soffía , ég heiti Perry .  Ég er frá Kína og Kóreu .  Ég á heima í París og Berlín .  Ég tala frönsku , þýsku , ítölsku og portúgölsku og er að læra dönsku , íslensku og hollensku í norrænum fræðum , það er að segja , við Humboldt í Berlín .  Ég hóf nám við háskólann í október síðastliðnum .  Fyrir utan námið finnst mér gaman að fara í bíó , hitta vini mína og vinkonur mínar á kaffihúsum , fara í gönguferðir eða ferðast með lest um Evrópu .  Mér finnst gaman að hlusta á tónlist eða horfa á spjallþætti í frítíma mínum og reyndar oft þegar ég er að vinna heimavinnu .  Satt best að segja hef ég líka mikinn áhuga á sjónvarpsþáttum en ég leyfi mér samt ekki að panta áskrift að Netflix , PrimeVideo eða AppleTV núna .  Sem betur fer er ókeypis valkosturinn YouTube alltaf í boði !  Þetta gerir mér kleift að horfa á mjög fróðlegar útsendingar sem koma frá öllum heimshornum .  Stundum langar mig líka að lesa tímarit eða dagblöð .  Ert þú gift ?  Ég er ekki giftur en ég er í sambúð .  Við eigum ekki börn enn þá .  Skrifaðu mér bréf og segðu mér frá þér .  Vertu blessuð , ég skila bestu kveðjum .  Ég heiti Perry .  Ég er frá París .  Í dag langar mig til að segja ykkur frá óvenjulegu daglegu lífi mínu á tímum kórónuveirunnar hér í Berlín .  Ég er meistaranemi við Humboldt-háskóla og læri dönsku og íslensku í norrænum fræðum .  Á virkum dögum vakna ég klukkan hálf sjö .  Fyrst fer ég í sturtu og svo klæði ég mig , síðan fer ég í næsta bakarí til að kaupa mér horn og kaffi .  Venjulega borðaði ég bara morgunverðinn í flýti þegar ég labbaði í átt að næstu neðanjarðarlestarstöð .  Nú kem ég beint heim og þvæ mér strax um hendurnar í 30 sekúndur áður en ég sest niður með kaffið mitt .  Samtímis er ég að bíða eftir fyrstu Zoom-kennslu dagsins .  Það fer auðvitað eftir vinnudeginum .  Oft fæ ég ekki hlé til hádegis eða fyrr en klukkan tvö .  Oftast klára ég hornið frá því fyrr um morguninn eftir fyrsta Zoom-tímann .  Þegar ég er heppinn með dagskrána , þá borða ég eggjaköku með skinku og sveppum .  Eftir það er það seinni daglega Zoom-kennslan sem varir yfirleitt í tvo tíma .  Þess vegna fæ ég aldrei tækifæri til að leggja mig eftir hádegi .  

### essay_id = verk016_1
Rétt eftir síðari tíma dagsins vil ég helst fara út , það er að segja , ég fer í gönguferð í hverfinu mínu .  Síðan fer ég í búð til að versla eða kem strax heim vegna þess að það er mikið af heimavinnu að vinna .  Það hættir ekki einu sinni í dönsku og málvísindum !  Sökum heimanáms þarf ég að vera heima til klukkan sex eða sjö en svo fer ég aftur í bæinn til að borða .  Úti bragða ég ítalskan , tyrkneskan , kóreskan eða indverskan mat .  Vegna kórónuveirunnar matast ég oftast einn !  Eftir það þarf ég að fara heim undir eins til að vinna endalaust heimanám .  Það er þess vegna sem ég hef ekki tíma fyrir íslensku .  Stundum fer ég aftur í sturtu á kvöldin til þess að losa mig við stressið .  Ég hef ekki horft á sjónvarpið í átján ár , í staðinn hentar tónlist mér ágætlega , til dæmis með Ásgeiri Trausta , Ólafi Arnalds eða Mugison .  Allt í einu er komið miðnætti aftur .  Það er kominn tími til að bursta tennurnar .  Jæja , háskólinn bíður morguninn eftir og ég fer um síðir þreyttur að sofa klukkan eitt eða tvö – sko um nóttina !  Núna langar mig að heyra allt um daglegt líf ykkar .  Bestu kveðjur , Perry .  Síðasta sumar var þetta allt annar heimur !  Ég bjó þá þegar í Berlín en hafði ekki byrjað að nema norræn fræði við Humboldt-háskóla .  Sumarið mitt hófst í lok júní .  Við fórum að skoða fjórar borgir og eitt þorp í Ungverjalandi þar sem fólk eldar besta mat í Mið- og Austur-Evrópu .  Öll nágrannalöndin apa eftir eftirrétti þeirra og meira að segja Þjóðverjar elda títt „ goulash “ .  Matarrétturinn kemur frá Ungverjalandi !  Eftir það fórum við með næturlest til Póllands .  Í landinu skoðuðum við tvær borgir , einn bæ og tvö heimsfræg saltverk sem eru UNESCO-menningararfur .  Í Póllandi nutum við þess mikið að borða á „ milk-bars “ þar sem maturinn er ódýr og fjölbreyttur .  Því næst fórum við með áætlunarbíl til Tékklands .  Þar skoðuðum við eina borg , tvö þorp , þrjá bæi og með réttu Česky Krumlov .  Okkur fannst maturinn aðeins sæmilegur og algjörlega einhæfur .  Hann var alltaf borinn fram með fullt af sósu , reyndar óhóflega mikilli .  Við vorum komin aftur til Berlínar seint í júlí svo ég fór aftur um miðjan ágúst og hélt samkvæmi fyrir foreldra mína í þrjár vikur .  Þetta var enn og aftur ánægjuleg ferð og yndisleg samverustund með fjölskyldunni .  Bestu kveðjur , Perry .  

### essay_id = verk017
Bókarskýrsla - Hófí er fædd eftir Moniku Dagnýju Karlsdóttur .  Ég ætla að skrifa um bók sem heitir Hófí er fædd , skrifaða af Moniku Dagnýju Karlsdóttur .  Bókin er um íslenskan fjárhundshvolp sem heitir Hófí .  Sagan er skálduð en persónan Hófí er byggð á hundi sem höfundurinn átti einu sinni sjálfur , Hólmfríði frá Kolsholti ( 1988 - 2003 ) .  Hólmfríður er í raun langalangalangamma íslenska fjárhundsins míns , Þórnýjar .  Bókin var gefin út árið 2019 og er fyrst í seríu sem heitir Ævintýri íslenskra fjárhunda , sem nú telur fjórar bækur og litabók byggða á persónunum .  Hinir titlarnir eru Hófí eignast vini , Hófí fer heim , og Hófí lærir um hetjur .  Bókin er skrifuð í þriðju persónu og sögumaður er óþekktur en er líklega höfundurinn .  Bókin er skrifuð fyrir börn en á milli myndskreytinga og stigs skrifa höfðar hún til breiðs hóps lesenda .  Myndskreytingarnar eru mjög fallegar en þær eru ekki nauðsynlegar til að draga upp fyrir lesanda mynd af Hófí , fjöldskyldunni hennar og heimilinu .  Höfundi tekst frábærlega upp við að lýsa því umhverfi sem hvolparnir búa í .  Sagan hefst á bóndabæ á Íslandi .  Nákvæm staðsetning er ekki gefin í sögunni en stutt lýsing aftan á bókinni segir þó að skráð nafn Hófíar sé Hólmfríður frá Kolsholti .  Þetta segir okkur nafn bæjarins sem hún fæddist á , sem er Kolsholt - skammt frá suðurströnd Íslands , nálægt Selfossi .  Það var vindasaman dag í nóvember þegar tík að heitinu Skonsa gaut stóru goti af hvolpum .  Sagan segir okkur hvað Hófí og systkini hennar vilja eyða dögum sínum í meðal kúa og fjölskyldu bóndans .  Höfundur segir sögur af því hvernig móðir Hófíar kennir hvolpunum og notar náttúruna til að svara spurningum eins og „ af hverju erum við öll ólík ? “  Hófí er dásamlegur lítill kvenhundur , með feld sem er svartur , hvítur og gulbrúnn , sem kallast ‘ svartur þrílitur ’ .  Hún er með stuttan feld og andlit hennar er einstakt þar sem eitt augað er umvafið svörtum feldi og hitt hvítum .  Á svörtu hliðinni er hún með brúna augabrún , sem sker sig nokkuð úr , en hin augabrúnin er ósýnileg .  Systkini hennar eru fjölbreytt í lit og mynstri .  Ein systirin er með aðallega hvítan feld , með nokkrum svörtum blettum - einn þeirra er yfir hægra auga hennar og lætur hana líta út eins og sjóræningja .  Tvö eru með gullinn lit og hvítan feld , tvö með svartan þrílit eins og Hófí og eitt er brúnt og hvítt .  Seinna í sögunni segir hún hvolpunum frá því hvernig íslenski fjárhundurinn varð til sem hundategund .  Hún segir þeim frá víkingunum sem komu með hunda til Íslands á landnámstímanum , áður en landið hét Ísland , og að þau séu afkomendur þessara hunda .  Hún útskýrir enn fremur hvernig Ísland er sérstakur staður vegna einstakrar jarðfræði og krefst þess að sérstakt fólk og sérstakir hundar búi þar en að með fjölbreytileika fólks og dýra sem landnemarnir fluttu til Íslands blönduðust hundarnir saman til að búa til einstaka hundategund alveg rétta fyrir landið .  Höfundurinn notar þessar sögur , sem móðir hvolpanna segir hvolpunum , til að kenna fjölbreytni og útskýra fyrir lesendum hvers vegna við ættum aldrei að vera sorgmædd eða skammast okkar fyrir það hvernig við lítum út eða hvað við erum frábrugðin öðru fólki .  Þar sem ég hef þegar lesið aðra og þriðju bókina í seríunni hef ég tekið eftir því að það er þema í bókunum sem kennir fjölbreytileika og viðurkenningu en á meðan er sagan svo hrífandi að ekki verður vart við umvöndunarsemi .  Þrátt fyrir að vera fullorðin fannst mér mjög gaman að lesa um Hófí og systkini hennar og ekki bara vegna þess að íslenskir fjárhundar eru uppáhalds hundategundin mín .  Ég myndi mæla eindregið með þessari bók fyrir alla sem eru að leita að barnabókum til að kaupa fyrir sín börn eða gefa sem gjöf .  Að auki er hún einnig fáanleg bæði á íslensku og ensku .  Ég hlakka til að panta fjórðu bókina til að bæta í mínar eigin hillur .  

### essay_id = verk018
Ég heiti HS og er frá Prag , höfuðborg Tékklands .  Ég er fædd í Prag og hef búið þar mestalla mína lífdaga .  Ég á bara eitt systkini , bróður minn Vojtech .  Bróðir minn er þremur árum eldri en ég og býr í Kutná Hora með konu sinni og börnum .  Hann er sagnfræðingur og vinnur sem forstöðumaður í skjalasafni .  Konan hans heitir líka Hana og er öldrunarfræðingur .  Hún vinnur á öldrunarmiðstöð sem læknir og annast aldraða .  Vojtech og Hana eiga tvö börn : stúlkuna Önnu og strákinn Jiri .  Anna er fimmtán ára gömul og byrjaði í menntaskóla í fyrra .  Jiri er tólf ára gamall og er í grunnskóla .  Þau eru bæði mjög flink og dugleg en líka frekar óhlýðin .  Þau rífast mikið við foreldra sína og heimta alloft dýrar gjafir .  Foreldrar mínir heita Eva og Tomas .  Þau eru eftirlaunaþegar og búa í sveit í einbýlishúsi .  Þau eiga stóran garð þar sem þau rækta mikið af ávöxtum og grænmeti , til dæmis epli , sveskjur , apríkósur , kirsuber , hnetur , kartöflur , tómata , gúrkur , gulrætur , sellerí , brokkolí og svo framvegis .  Mamma mín elskar blóm og pabbi minn ræktar margar fallegar rósir fyrir hana .  Hann er svo rómantískur !  Heima í Prag vann ég sem háskólakennari og málfræðingur áður en ég kom til Íslands .  Ég kenndi sænsku og norræn málvísindi á Hugvísindasviði Karlsháskóla , af og til vann ég líka sem leiðsögumaður fyrir ferðamenn frá Skandinavíu í Prag .  Núna er ég í fríi og ætla að læra íslensku .  Mig langar að finna aukavinnu af því að ég vil æfa og tala íslensku á hverjum degi , eins mikið og hægt er .  Ég bý í Vesturbænum með manninum mínum .  Við leigjum tveggja herbergja íbúð í fjölbýlishúsi á Sörlaskjóli en leigan er rosalega há !  Maðurinn minn heitir Martin og vinnur sem forritari .  Við höfum verið gift í níu ár og erum mjög lukkuleg saman .  Við hittumst eiginlega á Íslandi þegar við vorum í fræðsluferð .  Hann talar tékknesku , norsku , ensku , spænsku og íslensku .  Sjálf tala ég sænsku , ensku , þýsku , tékknesku og frekar ágæta rússnesku og pólsku , ég skil líka norsku og dönsku .  Því miður kann ég ekki að tala íslensku mjög vel enn þá en ég ætla að stúdera ötullega og hratt !  Tungumál og málvísindi eru einnig mitt helsta áhugamál .  Að læra ný tungumál finnst mér mjög skemmtilegt .  Ég held að það sé mun betra að geta lesið bækur á frumtexta en að lesa þýðingar .  Ég elska líka að hlusta á tónlist og ég spila dálítið á nikkelhörpu og píanó .  Mér finnst gaman að prjóna , að fara í fjallgöngur og að vinna í garði foreldranna minna .  Og hvernig er ég ?  Já , það er frekar erfitt að lýsa sér sjálf .  Ég held nefnilega að ég sé stundum opin en stundum dul , stundum feimin og stundum ófeimin .  Oftast er ég skipulögð , ákveðin og róleg en við og við verð ég pirruð eða stressuð , sérstaklega þegar ég truflast af hávaða .  Á Íslandi langar mig mest að fara oft í sund og heitan pott .  Mig dreymir líka um að spara fyrir litlum bíl og ferðast um Ísland .  Ég ætla að minnsta kosti að fara reglulega á Landsbókasafnið og rannsaka norræna miðaldatexta .  

### essay_id = verk019
Reykjavík , draumaborgin mín .  Ég bý í Vesturbænum í götu sem heitir Sörlaskjól .  Það var ekki auðvelt að finna íbúð til leigu í Reykjavík og ég leitaði mjög lengi áður en við fluttumst hingað .  Einn dag sá ég auglýsingu á netinu sem sýndi litla tveggja herbergja íbúð til leigu á þessum stað og ég varð strax hrifin af henni .  Leigan var auk þess heldur ekki hærri en annars staðar í bænum þótt Sörlaskjól sé mjög fín og róleg gata sem bugðast langs með Skerjafirði .  Ég og maðurinn minn , Martin , leigjum íbúð á annarri hæð gamals húss með grænu þaki .  Fyrir framan húsið er lítill garður og húsið sjálft er pínu lúið en það lítur huggulega út .  Íbúðin er eiginlega ekki svo lítil en hún er á efri hæð og er undir súð .  Hún er með notalegt svefnherbergi , bjarta stofu , stórt hol og rúmgott eldhús .  Eldhúsið er sérstaklega mikilvægt fyrir mig af því að mér finnst bæði gaman og heilsusamlegt að elda mat heima .  Ég elska líka heimabakað brauð og því þarfnast ég eldhúss með bakarofni og miklu rými .  Auk þess borðar maðurinn minn fremur mikið og þess vegna þarf ég að elda nánast á hverjum degi .  Íbúðin er líka með svölum og fallegu útsýni yfir sjóinn .  Þegar skyggni er gott getum við séð Keili og Bessastaði hinum megin við víkina .  Mér líður rosalega vel í hverfinu .  Það er skemmtilegt að fara í langan göngutúr í fjörunni þegar veðrið er gott eða bara sitja við glugga með heitan kaffibolla í höndunum og fylgjast með sjónum þegar rignir eða vindurinn blæs .  Það er erfitt að segja í svipinn hvort Reykjavík sé spennandi því mörgum skemmtunum hefur verið aflýst vegna kórónuveirunnar .  Mér finnst Reykjavík fyrst og fremst hugguleg og vingjarnleg borg .  Hún er frekar lítil ef maður ber hana saman við aðrar höfuðborgir Evrópu en það er ekki neikvætt og mér finnst það bara þægilegt .  Borgin er fremur ung og er með fáar sögubyggingar en hún er með mörg áhugaverð nútímahús , t.d. Hörpu og Norræna húsið .  Hafið og fjöllin í kringum borgina eru líka óskaplega falleg !  Íslendingar stressa sig ekki eins mikið og t.d. Tékkar og lífið í Reykjavík líður hægt og rólega .  Því miður hef ég ekki kynnst mörgum Íslendingum enn þá en nánast allir sem ég hitti eru góðir og þekkilegir .  Nema grannkonan í húsinu sem við búum í .  Hún hélt í byrjun ( eftir að við fluttumst inn í íbúðina ) að við værum Pólverjar og hún var hrikalega súr og ókurteis við okkur .  Ég er smá hissa á að Íslendingar gangi ekki meira eða hjóli .  Hjóla- og gönguleiðirnar í bænum og í kringum bæinn finnst mér svo dásamlegar !  Ég skil ekki af hverju svona margir keyra alltaf .  Er veðrið kannski ástæðan fyrir þessu ?  Það er satt að veður á Íslandi getur verið leiðinlegt og valdið vandræðum .  Kannski verð ég ekki lengur hissa eftir nokkra mánuði þegar ég verð búin að upplifa meira af íslensku veðri .  Sjálf er ég ekki óróleg út af veðrinu .  Mér líður ekki vel í hita og þess vegna kýs ég kaldara loftslag .  Ísland virðist vera frábær staður fyrir mig og mér líður mjög vel hérna .  

### essay_id = verk020
Árið var 1987 , tveimur árum fyrir Flauelsbyltinguna í Tékklandi .  Að fara utan var ómögulegt en ég var átta ára gömul , sumarleyfið var í algleymi og heimurinn fannst mér bara glæsilegur .  Eins og venjulega á sumrin bjuggum við hjá vinum mömmu og pabba í huggulegri gamalli myllu nálægt landamærum Austur-Þýskalands .  Skógurinn ilmaði af villtum jurtum og trjákvoðu .  Ekkert heyrðist , bara suð í flugum og skrjáf í þurru barri undir fótum okkar .  Sumarið var nýbúið að ná hámarki .  Jörðin var allt of þurr og við fundum enga sveppi .  Pabbi og bróðir minn voru að sálast úr leiðindum og byrjuðu því að elta og kasta könglum hvor í annan .  Þeir hurfu smám saman milli trjánna og við mamma urðum aleinar .  Þögn og flugnasuð .  Mamma var súr og vildi bara fara heim .  En allt í einu heyrðist hátt öskur .  „ Komið hingað snöggvast !  Hann er dáinn !  Hann er dáinn ! “ æpti bróðir minn , aftur og aftur .  Mamma varð hrædd og við hlupum báðar allt hvað af tók í átt að röddinni hans .  Þegar við komum nær sáum við þá alla í litla skógarrjóðrinu .  Sólargeislar féllu á þrjár verur – ein lá á jörðinni og tvær stóðu fyrir ofan hana .  Bróðir minn veifaði höndunum ákaft því margar flugur sveimuðu og suðuðu í kringum hann .  Liggjandi veran var risastór krónhjörtur með mikil horn .  Fallegu augun hans voru líflaus .  Hjörturinn var dauður , hann virtist hafa verið drepinn af öðrum hirti .  „ Við tökum hornin á honum með okkur heim , “ sagði pabbi .  „ Ertu alveg snarvitlaus ? “ hvíslaði mamma .  „ Það er bannað að gera það !  Auk þess erum við á landamærasvæði og bara það að ganga hér er bannað ! “  En augu pabba lýstu af spenningi : „ Enda er það mesta ævintýrið ! “  Hann var ákveðinn í að taka hjartarhornin heim .  Þegar við komum aftur í mylluna sagði pabbi vinum sínum frá uppgötvuninni .  Þau kinkuðu bara kolli þegar pabbi lagði til að sækja hjartarhausinn um nóttina .  „ Við fylgjum þér og tökum allan hjörtinn .  Kannski er hægt að selja hjartarkjötið . “  Augu þeirra lýstu af ágirnd .  „ Við förum um hánótt ! “  Næsta morgun vaknaði ég við lyktina af sjóðandi kjöti .  Þegar ég kom niður í eldhús til þess að fá mér morgunmat sá ég rosalegan pott fullan af sjóðandi vatni og hjartarhornin sem sköguðu út úr honum .  Pabbi brosti óvenju breitt því hann hafði upplifað ævintýrið sitt , þótt svín vinanna hafi fengið kjötið .  Það var orðið allt of gamalt .  

### essay_id = verk021
B. Fóstbræður : Í fataverslun .  Þátturinn sýnir miðaldra kærustupar sem kemur inn í smáfataverslun með tískufatnaði .  Konan er hávær , mikið máluð , með dökkt , litað hár og afskaplega grunnhyggin .  Hún virðist hugsa eingöngu um útlitið og er augsýnilega að þvinga manninn sinn til að fara í búðir með sér og fata sig upp .  Maðurinn virðist fálátur , frekar feiminn og alveg hlessa á henni .  Hann er venjulega klæddur og í hlutlausum litum og því finnst konunni hann ekki flottur .  Hún sjálf lítur þó mjög gervilega út .  Strax og þau koma inn í búðina byrjar konan að tala við sérvitran afgreiðslumann í svörtum leðurbuxum og bleikri skyrtu með pífu , sem er hugsanlega samkynhneigður .  Konan fer alveg undir eins að klaga yfir manninum sem henni þykir vera asnalegur því að honum finnst ekki gaman að vera öðruvísi og í kátum litum .  Afgreiðslumaðurinn er bara sammála henni um allt sem hún segir um kærastann sinn .  Þau hata sérstaklega úlpuna , en þeim finnst hann vera alveg ömurlegur og ákveða að skipta um öll föt sem hann er í : buxurnar , skyrtuna , peysuna og úlpuna .  Afgreiðslumaðurinn og konan koma dónalega fram við manninn og tala bara sín á milli allan tímann .  Maðurinn sem spjallað er um getur ekki sagt neitt , þó hann virðist ekki sannfærður um að hann þurfi ný föt .  Seinna velur afgreiðslumaðurinn fáránlegar flíkur sem eru mjög litsterkar og sérkennilegar ; hann tekur fram glitrandi rauða skyrtu , gulbrúnan röndóttan trefil , skærbláar stuttbuxur með smekk og bróderuðum fuglum , og himinbláan jakka .  Afgreiðslumaðurinn velur flíkurnar og konan galar bara af aðdáun eins og óhlýðinn unglingur .  Maðurinn hikar þegar hann á að prófa flíkurnar en hann getur auðvitað ekki lengur ráðið hvaða fötum hann á að vera í .  Þau fara þá öll á kassann og afgreiðslumaðurinn segir hve mikið fötin kosta .  Mér finnst þau rosalega dýr en konunni finnst þau ofsalega ódýr .  Maðurinn sem getur enn ekki sagt neitt borgar fötin en hann virðist hika þegar hann heyrir upphæðina .  Loks biður konan afgreiðslumanninn að kasta gömlu fötum mannsins í ruslið sem hann gerir með ánægju .  Þegar þau eru komin út úr versluninni virðist hún loksins vera ánægð með útlit kærasta síns .  Hún segir jafnvel að hún elski hann meira núna þegar hann er í gervilegum flíkum .  Kærastinn hennar reynir að gleðja hana , kannski af ást eða af hugleysi .  Hann horfir dauflega aftur á ruslatunnuna sem afgreiðslumaðurinn kastaði fötunum hans í þegar hún sér ekki til .  

### essay_id = verk022
Skáldsagan Garðurinn eftir Gerði Kristnýju fjallar um ýmsa hluti .  Hún gæti talist vera draugasaga , á suma vegu þroskasaga eða saga um vináttu og ástartilfinningar .  En hún er líka mjög áhugaverð sem saga um sögu Reykjavíkur sjálfrar .  Það er önnur saga sem er talað um í bókinni , sem gerist um hundrað árum áður og er um stelpu sem er kölluð Halla og bjó í Reykjavík árið 1918 , þegar spænska veikin kom þangað .  Þessi partur sögunnar sýnir annan tíma í sögu borgarinnar og hversu ólíkt lífið var hér fyrir þá sem bjuggu hérna á þeim tíma .  Þetta sést í sögunni í bréfum Höllu og hvernig gamalt málfar er dálítið frábrugðið nútímamálinu .  Eyja finnur fimm bréf skrifuð af Höllu í stólnum sem pabbi hennar keypti , sem eru frá nóvember og desember 1918 .  Í fyrsta bréfinu talar Halla um hversu mikið hún saknar frænda síns .  Í öðru bréfinu talar hún um lokaðar búðirnar og að mamma hennar sé orðin veik .  Í þriðja bréfinu talar hún um hvernig veikindi mömmu hennar versna .  Í fjórða bréfinu talar hún um að hún sakni frænda síns alltaf meira og að mamma hennar hafi dáið .  Í fimmta bréfinu talar hún um að móðir hennar hafi verið lögð til hinstu hvílu og talar við konu sem reynir að hjálpa henni að tala við frænda sinn .  Bréfin sýna ekki bara líf Höllu og sársauka hennar og sorgir vegna þess að mamma hennar deyr og frændi hennar hverfur heldur líka hversu mikil áhrif spænska veikin hafði á það sem var að gerast á þessum tíma .  Veikin drap marga á Íslandi - tveir þriðju íbúanna í Reykjavík urðu veikir og um helmingur þeirra dó .  Búðirnar lokuðu og förgun úrgangs hætti .  Þetta var erfiður og hættulegur tími , það er vel sýnt og samþætt í bókinni sem Eyja finnur í stólnum og notar til að skilja fortíð stólsins og hvað fólk gerði , hvað það hafði og hvernig það lifði fyrir hennar tíð .  Þetta er líka sýnt með notkun orðsins frændi og útskýringunni á því hvernig það hefur breyst .  Eyja komst að því að orðið gat líka þýtt „ kærasti “ en ekki bara „ ættingi “ árið 1918 , og vegna þess var hún ekki viss í nokkuð langan tíma um hvern nákvæmlega Halla var að tala .  Þetta sýnir að þótt það sé ekki mikið þá hafi tungumálið breyst dálítið síðan 1918 og tengir Eyju við upplifunina af því að lifa á sögulegum tíma umhverfis síns .  Saga skáldsögunnar er vel tengd sögu borgarinnar sjálfrar .  Með bréfunum og mismuninum á tungumálinu er mögulegt að sjá tengsl lífa Eyju og Höllu skýrar .  

### essay_id = verk023
Aðalpersónur sögunnar Kóngaliljur eru veik stúlka sem liggur á spítala og vinkona hennar .  Þær eru bæði líkar og ólíkar á mismunandi hátt .  Þær eru sérstaklega ólíkar út af því að viðhorf og hegðun þeirra eru frekar mismunandi .  Veika stúlkan er frekar tilfinningasöm , hjartnæm og bjartsýn miðað við vinkonu sína .  Hún er enn þá sorgmædd eftir að hún missti unga dóttur sína , Sissí , og hún tignar hermenn eins og Djimm , fyrrverandi kærasta vinkonu sinnar , og Djonn , fyrrverandi kærasta sögumanns og föður Sissíar , sem eru nefndir snemma í sögunni af því að þeir eru ríkir og nútímalegir og koma alltaf með gjafir eins og súkkulaði .  Hún er föst í þeirri hugmynd að fara með hermanni langt í burtu og hefja nýtt líf í öðru landi þar sem eru tækifæri og það er þægilegt að búa .  Hún er óánægð með kærastanum sínum Nonna , sem er faðir óborins barns hennar , af því að hann er bara venjulegur Íslendingur og fátækur , sveitalegur sjóari .  Hún hugsar ekki á raunsæjan hátt ; til dæmis þegar hún fær peninga frá konunni á bæjarskrifstofunum sparar hún þá ekki heldur eyðir þeim strax í búðum í það sem hana langar mest í og kaupir blóm , slopp og mat án þess að hugsa um framtíðina , Nonna eða óborið barnið .  Vinkona hennar er hins vegar raunsæ , frekar tilfinningalaus og nöpur .  Veika stúlkan segir að vinkonan geti verið „ agaleg “ eins og til dæmis þegar hún segir að veika stúlkan hafi verið heppin að Sissí skyldi deyja og krakkarnir séu langbest komnir hjá Guði , þegar pabbarnir eru stungnir af til Ameríku .  Hún er öðruvísi en veika stúlkan af því að hún hugsar alls ekki út frá tilfinningum eða trú heldur bara út frá raunsæi og gagnsæi .  Henni finnst að hún sé bara að tala hreint út við veiku stúlkuna , að segja henni sannleikann og að tala um málavexti lífsins eins og þeir eru , af því að henni finnst það og þannig finnst henni viðeigandi að lifa .  Þær eru að öðru leyti líkar á nokkurn hátt .  Þær búa báðar í sama samfélagi og landi og sama menning hefur áhrif á þær .  Þær nota líka báðar nokkur ensk orð þegar þær tala , sem sýnir áhrif sem breskir og bandarískir hermenn hafa haft á samfélagið og talmálið , og þær eru báðar dæmi um hrjúfan raunveruleika lífsins á Íslandi á þessum tíma .  

### essay_id = verk025
Gerður Kristný : Garðurinn .  Í þessari ritgerð ætla ég að skrifa um unglingasöguna Garðurinn eftir Gerði Kristnýju .  Rithöfundurinn hlaut Vestnorrænu barnabókaverðlaunin fyrir hana árið 2010 .  Bókin hverfist um stelpu sem heitir Eyja og flytur á annan stað í bænum með foreldrum sínum .  Þau ætla að innrétta nýju íbúðina sína og þess vegna kaupa þau meðal annars gamlan hægindastól í antíkbúðinni .  En þetta er ekki alvanalegur stóll .  Allir sem setjast á stólinn verða veikir , eins og pabbi hennar Eyju .  Eyja vill afhjúpa leyndarmálið sem dylst í stólnum .  En það væri betra að standa ekki í því ein .  Sem betur fer kynnist hún nýjum vinum í nýja skólanum og einum sérstökum strák , Sölva Sölvasyni , sem ég ætla að fjalla nánar um .  Strax í káputexta sögunnar getur maður lesið : „ [...] strákurinn sem er kannski vinur og kannski kærasti og kannski í 10. bekk . “  Orðið „ kannski “ hafði vakið athygli mína á þessum strák áður en ég byrjaði að lesa .  Hvað þýðir það ?  Hvað er svo merkilegt við hann ?  Jæja , hann er dáinn .  Að sjálfsögðu komast lesendur ekki á snoðir um það tafarlaust .  En mikið er dylgjað um að það sé eitthvað skrýtið við Sölva .  Lesendur hitta Sölva strax á fyrstu blaðsíðunni í bókinni .  Hann birtist við hliðina á íbúð fjölskyldunnar þegar hún er að flytja inn í hana .  Sölvi er brúneygður , með föla húð og alltaf í bláum stakk og með hendurnar í buxnavösunum .  Hann dúkkar jafnan upp þegar Eyja er úti og þá rölta þau um bæinn saman .  Eyja heldur að Sölvi sé í sama skóla og hún en er ekki viss .  Og hann er aldrei með skólatösku .  Annars virðist hann vera bara venjulegur strákur .  Eyju líður mjög vel með Sölva og hún treystir honum .  Hann verður sannkallaður vinur ( og kannski líka kærasti ) hennar – hann hughreystir Eyju þegar pabbi hennar þarf að fara á sjúkrahús og síðan hjálpar hann henni að verða áskynja um skrýtna stólinn .  Eyja er ekki hrædd þegar þau fara inn í kirkjugarðinn sem er beint á móti húsinu þeirra .  En smám saman uppgötvar Eyja áhugaverð atriði .  Hún veit ekki enn hvar Sölvi býr af því að hann er ekki mælskur og talar nánast aldrei um sjálfan sig .  Það heyrist ekki þegar hann gengur niður stíg í kirkjugarðinum og kuldinn stafar af honum .  Eyja er sú eina sem getur séð hann .  Hún tekur mynd af honum en myndin er svo óskýr að enginn getur séð merkilega vin hennar .  Og já , það lítur stundum út eins og Sölvi hafi meiri áhuga á bréfunum sem finnast í stólnum en á Eyju .  Endalok bókarinnar eru ekki óvænt : Eyja finnur lágan trékross með nafni Sölva .  Dagsetningin á honum segir að Sölvi hafi dáið fyrir níutíu árum síðan .  Eyja er ekki sérlega skelkuð , kannski bara ringluð af því að strákurinn sem hún hefur verið skotin í er allt í einu horfinn .  Mér finnst rosalega gaman að bæði lifandi og dauðir séu viðstaddir í sögunni .  Þetta minnir mig mikið á íslenskar þjóðsögur , þar sem lifandi og dauðir lifa saman .  Í Garðinum er þetta samlíf sí samhentara , kannski vegna þess að bókin er skrifuð fyrir unglinga .  Þetta er fyrsta bókin sem ég hef lesið á íslensku .  Ég naut þess mikið að lesa hana þótt ég sé eldri en hetjan í sögunni .  Auk þess er sagan náin mér af því að hún gerist í Vesturbænum , þar sem ég á heima núna , þannig að ég þekki marga staði sem birtast í sögunni .  

### essay_id = verk028
Þegar ég segi : „ Ég er frá Úkraínu , “ spyr fólk strax : „ Þar sem Tsjernobyl er ? “  Það er sorglegt því að árið 1986 varð hrikalegt slys , ekki bara þáttaröð í sjónvarpinu .  Núna ætla ég að segja þér aðra sögu af landinu mínu sem mér finnst miklu betri en sagan af Tsjernobyl .  Fallega landið mitt er í hjarta Evrópu .  Að mestu leyti er það flöt slétta en í vestri eru Karpatafjöll .  Það eru miklir skógar í norðri og vestri , og í suðri eru Svartahaf og Azovhaf .  Þar eru mörg stór fljót , eins og Dnjepr , fjórða stærsta fljót Evrópu .  Aftur í aldir voru ýmsir þjóðflokkar í landinu mínu , til dæmis Grikkir , Skýþar , Sarmatíumenn , Gotar , Húnar og Búlgarar .  Á 6. öld fluttu einnig Slavar þangað .  Vinstra megin við Dnjepr var land Kazaranna sem stunduðu viðskipti við víkinga .  Þannig komu víkingar til landsins míns og seinna , árið 882 , tóku þeir Kænugarð og stofnuðu ríki sem hét Garðaríki ( Kýevan Rús ) .  Viðskipti voru mjög mikilvæg og norrænir menn notuðu Dnjepr eins og veg frá Eystrasalti til Svartahafs .  Víkingar fóru til Miklagarðs til að selja feldi , hveiti og þræla og komu til baka með vopn , skartgripi , föt og vín .  Garðaríki var stærsta og öflugasta ríki í Evrópu á 10. og 11. öld .  Á miðri 13. öld tóku Mongólar landið mitt og seinna varð Úkraína hluti af Póllandi , Austurríki , Rússlandi og Sovétríkjunum .  Loksins árið 1991 varð Úkraína sjálfstætt ríki .  Núna er Úkraína annað stærsta land Evrópu , rúmlega 600.000 ferkílómetra landsvæði .  Höfuðborgin heitir Kíev , eða Kænugarður , og þrjár milljónir manna búa þar .  Íbúar Úkraínu eru tæplega 42 milljónir .  Úkraínska er opinbert tungumál en fólk þar talar líka mjög góða rússnesku .  

### essay_id = verk029
Ég er frá Filippseyjum .  Ég fæddist 22. apríl 1996 .  Ég tala filippseysku , kampangan sem er „ mállýska “ á Filippseyjum , ensku , smá kóresku og smá íslensku .  Afsakið , ég er byrjandi í íslensku .  Ég kom til Íslands 30. ágúst og hef nú búið á Íslandi í fimm mánuði .  Ég bý í Reykjavík á Hverfisgötu með afa mínum .  Ég á einn eldri bróður og hann á eina dóttur .  Foreldrar mínir eru á Filippseyjum .  Þau eru á eftirlaunum .  Ég er ekki giftur og á ekki börn .  Ég hef ekki vinnu en er að leita ; kannski ræður mig einhver eftir kórónuveirufaraldurinn .  Ég er nemi í Háskóla Íslands og er að læra íslensku .  Dæmigerður dagur í lífi mínu byrjar á að ég vakna klukkan níu , bursta tennurnar og þvæ andlitið .  Ég borða ekki alltaf morgunmat en ef ég geri það borða ég morgunkorn með léttmjólk og ávexti eða brauð með smjöri .  Á mánudögum og fimmtudögum læri ég íslensku á netinu vegna kórónuveirunnar .  Tímarnir eru frá klukkan 10:00 til 13:10 .  Þar á eftir borða ég hádegismat , til dæmis filippseyskan mat með hrísgrjónum .  Síðan fer ég út að hlaupa ef veðrið er gott .  Á kvöldin elda ég kvöldmat fyrir mig og afa minn .  Eftir það sé ég um uppvaskið .  Ég slappa stundum af eftir kvöldmat , horfi til dæmis á Netflix eða spila tölvuleiki , en oftast er ég að læra íslensku .  

### essay_id = verk030
Það er skemmtilegra á Filippseyjum .  Þetta er slagorð heimalandsins míns .  Ég er fæddur og uppalinn á Filippseyjum .  Höfuðborgin heitir Manila .  Þar búa rúmlega 110 milljónir og landið er 12. fjölmennasta land heims .  Það eru 7640 eyjar á Filippseyjum svo landið er eyjaklasi .  Það eru tvö opinber tungumál í landinu , enska og filippseyska ( sem er líkt tagalog ) . Fyrir utan þau tala ég kapampangan líka .  Það er eitt af 170 tungumálum á skrá á Filippseyjum og er móðurmál mitt .  Ég bjó á litlum sveitabæ utan við höfuðborgina .  Ég bjó í Candaba í Pampanga-héraði .  Pampanga er vinsælt fyrir mat af því að það er heimili hins fræga réttar sisig og góðra kokka líka .  Það er vinsælt á Filippseyjum .  Fólk í Pampanga talar hátt jafnvel þegar það er þétt saman .  Á hverju ári flæðir yfir svæðið vegna þess að það er láglendi .  Það rignir mikið á Filippseyjum .  Það eru nokkrir frægir staðir á Filippseyjum .  Palawan-fylki er gott fyrir eyjahopp og snorkl líka .  Boracay-eyja er vinsæl fyrir hvíta sandinn sinn og sólsetrið .  Bohol-fylki er vinsælt fyrir „ Súkkulaðihæðirnar “ .  Það er aðeins tvenns konar veðurfar á Filippseyjum : rigningartímabilið og sumar .  Það er heitara á Filippseyjum en á Íslandi .  Þar er líka mjög rakt .  Maturinn er líka betri á Filippseyjum en á Íslandi en íslenskt lambakjöt er best .  Vinalegasta fólk heims eru Filippseyingar .  Það er margt fleira að smakka og gera á Filippseyjum .  Ég sakna þess að ferðast um Filippseyjar .  Ég lofaði sjálfum mér að ferðast meira þegar ég fer heim .  Þú ættir að heimsækja Filippseyjar í framtíðinni .  

### essay_id = verk031
Ég er nemi í Háskóla Íslands .  Ég er að læra íslensku en ég er enn byrjandi .  Ég þarf að fara á bókasafnið af því að ég ætla að fá leigða bók .  Bókasafnið er opið til klukkan sjö .  Ég ætla að fara á kaffihús og fá mér heitt súkkulaði .  Smáralind er opin frá klukkan átta til klukkan sjö .  Ég bý í Reykjavík á Hverfisgötu 44 .  Kjúklingurinn var á diskinum og hann borðaði hann .  Á hverjum degi vakna ég klukkan níu , bursta tennurnar og þvæ andlitið á baðherberginu .  

### essay_id = verk032
Bókin heitir Blómin á þakinu .  Bókin var gefin út 1985 .  Bókin er teiknuð af Brian Pilkington og sagan er eftir Ingibjörgu Sigurðardóttur .  Ég tel að þessi bók sé fyrir alla .  Hún er um gamla konu sem heitir Gunnjóna .  Hún bjó alein í sveit en henni leiddist samt ekkert .  Hún átti svo mörg dýr að leika sér við .  Gunnjóna á alls konar dýr .  Hún á eina kú , sjö hænur , tvær kindur og líka kött .  Kötturinn heitir Snjólfur .  

### essay_id = verk033
Bókin heitir Blómin á Þakinu .  Þetta er barnabók og líka fyrir alla sem langar að læra íslensku af því að þetta er mjög góð bók .  Blómin á þakinu er vinsæl íslensk barnabók sem hefur verið þýdd á nokkur tungumál .  Bókin kom út árið 1985 .  Höfundur bókarinnar er Ingibjörg Sigurðardóttir og Brian Pilkington teiknaði myndirnar .  Bókin fjallar um ferðalag og ævintýri gamallar ömmu við flutning frá sveit í bæ .  Bókin segir frá eldri konu sem heitir Gunnjóna .  Hún er skrítin en fjörug amma .  Hún átti heima í sveit .  Hún bjó alein en henni leiddist samt ekkert af því að hún átti svo mörg dýr að leika sér við .  Hún átti eina kú , sjö hænur , tvær kindur og líka kött .  Svo átti hún líka stóran matjurtagarð með alls konar grænmeti .  Svo varð Gunnjóna einu sinni lasin og hringdi í lækni af því að hún reyndi að lækna sig sjálf en henni batnaði ekki nóg .  Læknirinn ráðlagði Gunnjónu að flytja í bæinn af því að ekki gætu dýrin hringt í hann ef hún til dæmis fótbryti sig .  Hún var ósátt en samþykkti að lokum að flytja í bæinn .  Það var erfitt fyrir Gunnjónu að kveðja dýrin sín .  Hún ákvað að taka bara Snjólf með sér , köttinn sinn .  Hún hlakkaði svo til að skoða borgina .  Gunnjóna varð ekki glöð þegar hún skoðaði nýju íbúðina sína en þegar hún sá hvað svalirnar voru stórar líkaði henni betur við hana .  Hún reyndi að koma sveitinni til borgarinnar með því að laga svalirnar og koma með hænurnar sínar .  Bókin var mjög góð .  Mér finnst mjög gaman að lesa þessa bók .  Þú getur lært mikið á því að lesa og þetta verkefni var mjög gott til að æfa íslenskuskrifin mín .  

### essay_id = verk034
Ég er frá Filippseyjum .  Þær eru margar og á þeim eru töluð mjög mörg tungumál .  Á Filippseyjum búa rúmlega 100 milljónir .  Þar eru tvær árstíðir , regntímabil og þurrkatímabil .  Við fáum yfirleitt storma og flóð .  Ég bý í Marikina-borg .  Hún er skóhöfuðborg Filippseyja , landsins stærsta framleiðslusvæði og framleiðir 70% af öllum skóm landsins .  Borgin okkar er á láglendi og því er alltaf flóð .  Við höldum margar hátíðir , til dæmis : Ati-Atihan Sinulog , Masskara , Kadayawan , Moriones , Pintados , Panagbenga , Higantes , Pahiyas , og Obando .  Spánverjar og kaþólska hafa haft mikil áhrif á menninguna .  Þessar hátíðir einkennast venjulega af fólki í litríkum búningum , ofgnótt matar og drykkja , skrúðgöngum , ýmsum keppnum , svo sem í söng og dansi , og hefðbundnum leikjum .  Helstu landbúnaðarafurðir eru sykurreyr , kókoshnetur , hrísgrjón , korn , bananar , kassava , tapíóka , ananas , mangó , svínakjöt , egg , nautakjöt og fiskur .  Landið mitt er einfalt en það er skemmtilegt .  Þar getur maður gert ýmislegt , svo sem synt , gengið og borðað .  Þú getur líka séð þar marga fallega staði .  

### essay_id = verk035
Í síðustu viku var ég mjög upptekinn .  Þá var miðmisserispróf .  Ég var að læra námsefnið og vann stundum með vini á Zoom .  Við hjálpuðum hvorum öðrum með því að ræða námsefnið .  Við töluðum um nafnorð , sagnorð , lýsingarorð og fallbeygingu .  Við æfðum þessi atriði og þau voru stundum ruglandi .  Ég lærði að það er mikilvægt að muna reglurnar .  Ég hugsaði líka um kynninguna mína sem ég átti að flytja með bekkjarfélaga mínum .  Ég var mjög stressaður en ég flutti hana samt .  Eftir prófið fórum við í gönguferðir að heitum hverum .  Ég lenti í slysi og slasaðist á vinstri fæti .  Þetta var þreytandi en skemmtilegt .  Við fórum í Reykjadal og að Geysi .  Við tókum myndir og keyrðum lengi .  Við fengum okkur að borða áður en við fórum heim .  Þetta var frábær ferð .  Eftir það fór ég heim til að jafna mig .  Núna þurfum við að undirbúa okkur vel fyrir komandi skólastarf .  Vegna faraldursins er allt strangt og takmarkað aftur og því er erfitt að æfa meira en við verðum að reyna .  Ég ætla að læra meira með vinum .  Í gær fór ég í Bláa lónið með mömmu minni og stjúpföður .  Við fórum í göngutúr og tókum myndir .  Við fórum einnig í Seltún .  Það er gaman að ferðast um Ísland vegna þess að það er lítið um fólk úti á landi og það er því öruggt .  Það er allt og sumt .  

### essay_id = verk036
Árstíðirnar eru tvær á Filippseyjum , blautt regntímabilið og þurrkatímabilið .  Á þurrkatímabilinu er heitt og sólríkt .  Fólk fer venjulega í fríi .  Fólk fer á ströndina og í sumarhús .  Það er ákaflega heitt svo fólk elskar að synda og borða kalda eftirrétti eins og ís og ávaxtahristinga .  Frægur filippseyskur eftirréttur er halo halo .  Fólk klæðist stuttermabolum og stuttbuxum þægindanna vegna og til að hressa sig við .  Það notar húðkrem og sólhlífar til að vernda húðina .  Of mikið sólarljós er getur verið hættulegt .  Það er ástæðan fyrir því að sumir Filippseyingar eru dökkir eða brúnir , vegna hitabeltisveðursins okkar .  Á þessu tímabili er einnig uppskerutímabil .  Við höfum ýmsar tegundir af suðrænum ávöxtum eins og mangó , ananas , banana , mangósteinaldin og búlukkur .  Það rignir mikið á regntímabilinu .  Við fáum marga hitabeltisstorma og flóð .  Fólk fer á háa staði til að verja sig .  Þá er hættulegt að fara út .  Flóð og fellibyljir valda miklum skaða og taka mörg mannslíf .  Fólk elskar að vera inni og borða heita súpu eða heitan mat .  Filippseyingar elska að búa til hafragraut .  Kalt veður er líka tilvalið fyrir heitt súkkulaði eða kaffi .  Það er óhætt að vera heima ef slæmt veður er .  Fólk klæðist jakka eða peysu af því að það er kalt .  Stundum ganga sumir í regnskóm .  

### essay_id = verk037
Gústaf : „ Mig langar að fara að sjá eldgosið . “  Oksana : „ Góð hugmynd , gerum það ! “  Gústaf : „ Eigum við að fara á morgun ? “  Oksana : „ Nei , því miður .  Ég get ekki farið á morgun . “  Gústaf : „ Af hverju ?  Ætlar þú að gera eitthvað sérstakt ? “  Oksana : „ Ég er að fara í skólann á morgun .  Getum við farið núna ? “  Gústaf : „ Nei , nei .  Í dag má enginn fara þangað .  Það er bannað vegna hættulegs gass . “  Oksana : „ Í alvöru ?  Eigum við að fara á föstudaginn ? “  Gústaf : „ Bíddu , ég þarf að skoða veðurspána …  Veðrið verður ekki gott á föstudaginn .  Förum á fimmtudaginn . “  Oksana : „ Ég verð að fara í skólann á fimmtudaginn , því miður .  Viltu fara um helgina ? “  Gústaf : „ Um helgina er veðrið heldur ekki gott . “  Oksana : „ Eigum við að fara í fyrramálið ?  Við skulum vakna snemma , klukkan 6:00 , og drífa okkur af stað .  Þá erum við komin heim klukkan 13:00 og ég kemst í skólann klukkan 13:20 . “  Gústaf : „ Frábært !  Hvað langar þig að fá í nesti ? “  

### essay_id = verk039
Filippseyjar eru í Suðaustur-Asíu .  Þar búa 108 milljónir manns .  Filippseyjar eru þrír eyjaklasar sem heita Luzon , Visaya og Mindanao og höfuðborgin heitir Manila .  Það eru mörg tungumál í heimalandinu mínu en þar er eitt opinbert tungumál sem heitir Tagalog .  Á Filippseyjum eru tvær árstíðir sem eru regntímabil og þurrkatímabil .  Regntímabilið byrjar í júní og endar í október og þurrkatímabil er frá febrúar til maí .  Aðalatvinnuvegur fólksins sem býr á svæðinu er landbúnaður .  Fólkið ræktar alls konar grænmetisfræ , sérstaklega hrísgrjón .  Landið mitt er fallegt .  Fólkið er alltaf glaðlynt og gjafmilt í heimalandinu mínu .  Íbúafjöldinn þar er meiri en íbúafjöldinn á Íslandi .  Fólkið er félagslyndara á Filippseyjum en á Íslandi .  Mikið af fólki frá öðrum löndum kemur í heimsókn og fer í frí til heimalandsins míns .  Höfuðborgin er láglend .  Það eru mörg háhýsi í höfuðborginni minni .  Í höfuðborginni er hægt að fara í verslunarmiðstöð og drekka kaffi og borða köku á kaffihúsi .  Það er ódýrara að búa á Filippseyjum en á Íslandi en launin á Íslandi eru hærri .  Náttúran er rosalega falleg , skýin afskaplega hvít og trén svo græn í sveitinni minni .  Á Filippseyjum eru margir háir fossar og hrikaleg fjöll í héruðunum .  Það er hægt að fara í göngutúr og taka myndir af staðnum .  Á Filippseyjum eru mörg eldfjöll .  Þar eru oft jarðskjálftar og sjaldan eldgos .  Í héraðinu mínu eru margar fallegar strendur og mjög djúp vötn .  Það er hægt að fara í sund og mjög margt fleira , til dæmis grilla kjöt og stunda íþróttir .  Það er hlýrra á Filippseyjum en á Íslandi á sumrin .  Sjórinn við strendur heimalandsins míns er heitari en sjórinn við strendur Íslands .  Menningin í Filippseyjum er lík spænsku , asísku , og vestrænu menningunni , svo sem í trú , arkitektúr , íþróttum , menntun og matargerð .  Á landinu mínu er ódýrast að búa af öllum löndum í heiminum .  Mér finnst það vera besta land í heimi .  

### essay_id = verk040
Ég borðaði hádegismat , því næst lærði ég íslensku .  Að lokum fór ég í skólann .  Ég talaði við Tiju .  Hún vaknaði klukkan níu .  Hún borðaði samloku með osti , tómati , salati og grænmeti í morgunmat . Í hádegismat borðaði hún pasta með tómatsósu .  Tiju borðar ekki kvöldmat . Hún eldar fisk ekki oft .  Hún vinnur ekki . Hún spilaði badminton þegar hún var ung .  Hún spilar á flautu . Hún hefur gaman af allri tónlist og rokki . Hún borðar kjöt .  Í dag er mánudagurinn fyrsti mars árið 2021 .  Á laugardag vaknaði ég klukkan tíu . Fyrst fór ég í sturtu og svo borðaði ég morgunmat .  Síðan fór ég að kaupa inn og eftir það fór ég heim .  Síðan eldaði ég hádegismat .  Eftir það hjálpaði ég vini mínum því það sprakk dekk á bílnum hjá honum .  Það var óheppilegt .  Síðan fór ég heim og horfði á sjónvarpið .  Á sunnudaginn klukkan átta fór ég fyrst í ræktina , svo borðaði ég morgunmat .  Eftir það vaskaði ég upp og þurrkaði .  Því næst spilaði ég á píanó .  Að lokum eldaði ég hádegismat og síðan skrifaði ég í dagbókina mína . Þessi helgi var frábær .  Mánudagur : Ég heiti A. og er kallaður K.  Í dag er mánudagur .  Ég elska að vakna snemma .  Ég er alltaf þyrstur á morgnana og fer alltaf í ræktina .  Ég elska að borða egg í morgunmat .  Mér líkar ekki að borða seint .  Mig langar í pizzu en mér finnst hún óholl .  Þriðjudagur : Mér finnst gaman að vakna á morgnana en ég er svangur þá .  Mér finnst gaman að fara í ræktina og í heita pottinn .  Mig langar að elda lasanja .  Ég elska að borða lasanja og svo finnst mér gott að borða ostaköku .  Mér finnst gott að sofna snemma .  Í dag er fimmtudagurinn 4. mars , árið 2021 .  Á hverjum degi vakna ég klukkan sjö , mér finnst gott að vakna snemma .  Ég fer í ræktina einu sinni í viku . Ég fer í heita pottinn og stundum í kalda pottinn .  Ég borða reglulega egg í morgunmat .  Á daginn fer ég venjulega í vinnuna . Einu sinni í mánuði borða ég pizzu í hádegismat .  Ég elska að borða pizzu .  Aðra hverja helgi tala ég við mömmu mína .  Tvö kvöld í viku fer ég að kaupa inn í Bónus .  Mér finnst Bónus ódýrasta búðin .  Ég vildi að Bónus væri ódýrari .  Um helgar vakna ég ekki snemma .  Ég horfi oft á sjónvarpið á kvöldin .  Alla virka daga fer ég að sofa snemma .  

### essay_id = verk041_0
Persónur : Begga : 36 ára gömul , í sambúð , svefngengill . Sólbjartur : 26 ára gamall , sambýlismaður Beggu , draumfræðingur . Særún : miðill á óræðum aldri , vinkona Sólbjarts .  ( Tjaldið dregið frá .  Á miðju sviðsins er kringlótt borð þakið hvítum dúk .  Á borðinu kristalskúla .  Þrír stólar í kringum það .  Yfir borðinu flöktandi ljósapera .  Við hliðina á borðinu bókaskápur , vegglaus báðum megin .  Í hillum glerkrukkur með hlaupkenndu efni , hauskúpur , smádýrabein , fuglsgoggar , hænufætur . )  ( Begga er klædd í bleikan náttslopp og með gamaldags nátthúfu .  Sólbjartur er klæddur snyrtilegum brúnrauðum frakka .  Um háls hans hanga lonníettur í gullinni keðju .  Undir báðum augum hans eru baugar .  Særún er klædd síðum , svörtum kjól og með svarta leðurhanska .  Hún er með svartan hatt á höfðinu og með hálfgegnsæja slæðu yfir andlitið .  Um háls hennar hangir hálsmen með silfurperlum . )  ( Begga og Sólbjartur sitja við borðið andspænis Særúnu .  Fyrir framan Sólbjart er útpáruð minnisblokk og blýantur ) .  BEGGA ( grenjandi ) : Mig verkjar í fæturna .  Af hverju erum við hér , Sólbjartur ?  SÓLBJARTUR : Þig dreymdi illa í nótt .  BEGGA : Hvernig veistu það ?  SÓLBJARTUR ( syfjaður ) : Þú hefur enn einu sinni gengið í svefni alla nóttina um alla íbúðina okkar .  Sá sem gengur í svefni brýtur lög alheimsins .  Honum er refsað með þeim hætti að hann dreymir martraðarkennda hluti .  Ég þorði ekki að vekja þig .  Ég ákvað að leita hjálpar og ráðgjafar hjá Særúnu .  BEGGA : Ég trúi því varla .  Hvað hefur mig dreymt ?  Ég hef steingleymt því .  

### essay_id = verk042
September 2021 var þvílíkur mánuður !  Þessi fjórði mánuður kjörtímabilsins var mikið fjör sökum þess að allt var keyrt í gang .  Þessu bjóst ég við enda mætti líkja september við stórt völundarhús fyrir marga , ( sérstaklega fyrir stúdenta ) , en mikið hefur gerst síðastliðna 29 daga sem er samtökunum til bóta .  Þó að september marki oft nýja byrjun náðum við að halda yndislegu samstarfi áfram við góðan förunaut , Bandalag háskólamanna , eða BHM .  Þetta var staðfest þann tíunda þessa mánaðar og var efnt til mikils fögnuðar .  Þetta samstarf er okkur mikils virði , en við fáum m.a. fjármagn og skrifstofuaðstöðu hjá bandalaginu .  Lesa má nánar um skilmála samstarfssamnings hér .  Annað sem gerði september að viðburðarríkum mánuði fyrir samtökin var haustþingið .  Það er haldið árlega að hausti , eins og nafnið bendir til .  Þar er LÍS kynnt fulltrúaráði og nefndarmeðlimum og helstu málefnin rædd .  Í ár ákváðum við að einblína á nýsköpunar- og rannsóknarstarf stúdenta og þar af leiðandi snérist umræðan um þessi viðfangsefni .  Við fengum frábærar kynningar frá mismunandi hagsmunaaðilum .  Annar þeirra var Friðrik Hreinn Sigurðsson fyrir hönd Nýsköpunar- og frumkvöðlanefndar Stúdentaráðs Háskóla Íslands og hinn var Kolbrún Bjargmundsdóttir frá Rannís .  Það sem hefur vakið mesta athygli í þessum mánuði eru hins vegar alþingiskosningarnar .  Þær hafa ekki farið fram hjá neinum og umræða um þær hefur ekki heldur róast í ljósi endurtalningar og breyttra úrslita .  Fyrr í þessum mánuði héldu samtökin pallborðsumræður þar sem frambjóðendur frá ýmsum flokkum mættu til að ræða málefni okkar stúdenta .  Þær gengu prýðilega vel og af þeim lærðum við mikið .  Við óskum þeim sem kjör hlutu til hamingju og hlökkum innilega til samstarfsins .  Þessi mánuður var ólíkum öllum öðrum hingað til .  Eins krefjandi og hann var lagði hann grundvöllinn að mögnuðu hausti sem boðar gott .  Kærar kveðjur , Derek Terell Allen , forseti Landssamtaka íslenskra stúdenta .  

### essay_id = verk043
Ég þarf að lesa í dag .  Mig langar að elda í dag .  Ég ætla að slappa af í dag .  Anna þarf að læra í dag .  Darunee ætlar að horfa á bíómynd með kærastanum sínum í dag .  Pétur langar að blunda í dag .  Lárus ætlar að þrífa eldhúsið í hádeginu .  Olga má fara á ströndina á morgun .  Önnu langar að synda í hádeginu .  Pétur ætlar að fara í kvikmyndahús og borða snarl í kvöld .  Darunee þarf að fara á kaffihúsið í dag .  Lárus langar að borga reikningana sína í dag .  Olga ætlar að vinna heimavinnuna í dag .  

### essay_id = verk044
Persóna í skáldsögu .  Indjáninn eftir Jón Gnarr er skálduð ævisaga um ungdómsár höfundar þar sem hann rifjar upp erfiða æsku sína .  Sagan fjallar um erfiðleika ungs drengs sem reynir að skilja umhverfi sitt , heiminn og sjálfan sig .  Jón Gnarr lýsir upplifun sinni af námserfiðleikum á þeim tíma þegar ekki var mikill skilningur á þroskaröskunum barna .  Sagan er sögð í fyrstu persónu út frá sjónarhorni barnsins sem er jafnframt aðalpersóna bókarinnar .  Í bók sinni skapar Jón Gnarr fallega en truflandi mynd af ungum strák sem er meðvitaður um að hann er ekki eins og aðrir .  Sögumaður bókarinnar , Jón , er yngsta barn eldra fólks .  Móðir hans vinnur á kaffihúsi og faðir hans er lögregluþjónn .  Jóni gengur ekki vel í lífinu : hann slæst við önnur börn , kveikir í skógi og stingur gat í eyrað á sér með nál á skólaballi .  Hann þekkir enga fullorðna sem hann getur treyst og leitað til til að fá aðstoð við að leysa úr vanda sínum .  Foreldrar hans eru einhvern veginn fjarverandi .  Þeir eru ekki til staðar fyrir hann og þeir hafa ekki getuna til þess að vinna í eigin vandamálum til að byggja upp heilbrigt samband við unga drenginn .  Þess vegna flýr hann inn í draumalandið .  Hann horfir mikið á teiknimyndir og sjónvarpsþætti , einnig dreymir hann um að flytja til Arizona og verða indjáni .  Auk þess ákveður Jón snemma á skólagöngu sinni að verða bekkjartrúður .  Hann grínast mikið sem gleður bekkjafélaga hans en pirrar kennara .  Foreldrar Jóns ákveða að fara með barnið sitt til læknis sem virðist því miður ekki vita hvernig hann á að hjálpa því heldur .  Jón Gnarr lýsir harmleik drengs sem skapaður er af fjarverandi foreldrum og starfsmönnum kerfisins sem skilja ekki þarfir barnsins að fullu .  Sem betur fer skreytir höfundurinn allt með stórum skammti af húmor .  Af því að bókin er skrifuð út frá sjónarhorni barnsins er það auðveldara fyrir lesandann að setja sig í spor ungs barns .  Eins og aðalpersóna sögunnar fer lesandinn í gegnum söguna án þess að fá neina niðurstöðu í málið né draga ályktun um það en í staðinn situr hann aðeins eftir með hugsanir unga drengsins .  

### essay_id = verk045
Bragi Ólafsson er frægt íslenskt skáld og er fæddur árið 1962 .  Verk hans samanstanda af smásögum og skáldsögum auk ljóða og leikrita .  Smásagan Bensínstöðin í Mosfellsbæ er tekin úr smásagnasafni sem nefnist Dulnefnin sem kom út árið 2016 .  Það sem einkennir þetta smásagnasafn og sérstaklega Bensínstöðina í Mosfellsbæ er meðal annars einfaldur stíll og orðalag og nákvæm lýsing á venjulegu fólki og hversdagslegum og vandræðalegum atburðum .  Sagan gerist í nútímanum í Reykjavík og nágrenni .  Sögumaðurinn er einnig ein af persónum sögunnar en samt fær lesandinn ekki miklar upplýsingar um hann .  Þar sem smásagan Bensínstöðin í Mosfellsbæ er sögð í fyrstu persónu er það auðveldara fyrir lesandann að fara inn í söguna .  Eins og sögumaðurinn les lesandinn í gegnum söguna án þess að fá neina niðurstöðu í málið sem um ræðir en fylgist í stað þess með hugsunum sögumannsins .  Sögumaðurinn lýsir aðeins nokkrum klukkustundum af einum degi , aðallega þeim tíma sem hann er í íbúð frænda síns þar sem hann er beðinn um að passa dóttur hans og talað er um dularfulla sögu foreldra Baldurs sem virðist hafa gerst á bensínstöðinni í Mosfellsbæ .  Í upphafi sögunnar hringir frændi sögumanns í hann til þess að spyrja hvort hann geti passað unga dóttur sína .  Það kemur sögumanni á óvart .  Hann býst við því að frændi hans vilji fá hann eitthvert út með sér því það sé langt síðan þeir hafi hist .  Samt kemur það í ljós að frændi sögumanns er í vandræðum : hann á miða á tónleika um kvöldið en það er hringt í hann úr vinnunni að hans sögn og hann beðinn um að vinna án mikils fyrirvara , á síðustu stundu .  Þrátt fyrir að sögumanninum finnist þetta einkennilegt segist hann ætla að sjá um dóttur hans og ákveður að taka vin með sér .  Honum finnst þetta skrítið og einnig það að frændi hans hafi ekki fengið pössun þar sem hann átti miða á tónleikana en sögumaður ákveður að vera ekkert að velta því meira fyrir sér og hringir í vin sinn sem heitir Baldur til að biðja hann um að koma með .  Þegar þeir mæta saman á staðinn er litla frænka sögumannsins komin í náttfötin .  Hún hverfur inn í herbergið sitt fljótlega eftir að faðir hennar fer út og dvelur þar allan tímann og sögumaður heyrir ekkert í henni allt kvöldið .  Sögumaðurinn og Baldur setjast inn í stofu , þeir fá sér bjór og byrja að tala um hvar þeir voru staddir þegar þeir fengu upplýsingar um andlát frægs fólks .  Fyrst nefna þeir morðið á Kennedy en viðurkenna þó að þeir hafi verið of ungir til að muna eftir því .  Síðan minnast þeir á John Lennon , samt eru þeir sammála að þeir hafi verið ekki mikið fyrir tónlist hans .  Því næst tala þeir um Kurt Cobain .  Baldur spyr sögumann hvar hann hafi verið þegar Cobain skaut sig .  Þó að sögumaður hafi ekki hugmynd um það svarar hann því til að hann hafi verið í matvöruverslun og því næst rífast þeir svolítið um dauða Kurts .  Svo tala þeir pínulítið um eldgosið í Vestmannaeyjum og svo segja þeir báðir að þeir hafi verið sofandi þegar Vestmannaeyjar gusu .  Þá spyr Baldur um Tupac en því miður veit sögumaðurinn ekkert hver hann var .  Að því búnu fara þeir að ræða um Mosfellsbæ og dularfulla sögu foreldra Baldurs .  Baldur spyr vin sinn hvort hann hafi verið í Mosfellsbæ á föstudegi fyrir tveimur vikum af því að foreldrar hans sögðust sjá hann þar .  Sögumaðurinn svarar spurningunni neitandi .  Meira að segja hann bendir á þá staðreynd að hann viti hvar hann var þennan dag og hann hafi reyndar ekki verið í Mosfellsbænum .  Baldri finnst það mjög einkennilegt svo hann byrjar að segja söguna um foreldra sína .  Foreldrar hans hringdu í hann fyrir tveimur vikum .  Þeir sögðu honum um að þeir ætluðu að fara í sumarbústað .  Baldur segir það vera óvenjulegt vegna þess að þeir hafi aldrei áður hringt í hann til að láta hann vita af því að þeir séu að fara í sumarbústaðinn en honum til mikillar furðu sá hann þá daginn eftir annars staðar í Kópavogi .  Í stað þess að kalla á þá ákvað hann að elta þá .  Fyrst fóru foreldrar hans á amerískan veitingastað .  Baldur gat ekki fylgst með þeim inni á staðnum en hann sá dálítið sem honum fannst mjög óvenjulegt : í fyrsta skipti á ævinni sá hann foreldra sína kveikja sér í sígarettum .  Þegar Baldur hringdi í pabba sinn til að spyrja hann um hvernig gengi uppi í sumarbústað svaraði pabbi hans að allt væri bara í stakasta lagi .  Eftir að hafa heyrt svar pabba síns heldur Baldur að foreldrar hans hafi aldrei farið í bústaðinn , þeir hafi aðeins látið líta út fyrir það að hafa farið þangað .  Eftir veitingastaðinn elti Baldur þá en hann tapaði þeim í Breiðholti .  Hann hringdi aftur í farsíma pabba síns , samt svaraði hann því til að þau mamma Baldurs væru á leiðinni aftur í bústaðinn frá þjónustumiðstöð í sveitinni .  Svo hringdi Baldur í pabba sinn einu sinni enn um kvöldið og morguninn eftir en þá fékk hann bara talhólf .  Þegar hann hringdi í foreldra sína á sunnudagskvöldinu sagði mamma hans að þau væru mjög ánægð í sumarbústaðnum og svo bætti hún við að barnabarn vinkonu hennar væri með þeim .  Þegar Baldur hættir að segja söguna verður hann mjög ringlaður af því að hann er ekki viss um hvað honum á að finnast um hana .  Samt fullvissar sögumaðurinn hann um að hann hafi ekki verið í Mosfellsbæ þessa helgi .  Þegar klukkan nálgast miðnætti kemur frændi sögumannsins heim og þeir spjalla aðeins saman mjög stuttulega .  Meðan frændi sögumannsins fer í barnaherbergið fara sögumaðurinn og vinur hans fram í forstofu til að ná í jakkana sína .  Allt í einu rifjast upp fyrir sögumanni að hann hafi verið á bensínstöðinni í Mosfellsbæ .  Samt man hann ekki eftir að hafa séð foreldra Baldurs .  Í lok sögunnar verður honum hugsað til barnsins sem foreldrar Baldurs sögðust hafa tekið með sér í sumarbústaðinn .  Hann virðist vera frekar óviss með hlutverk þess í sögunni .  

### essay_id = verk046
Einu sinni fór ég að ferðast með vinum mínum .  Okkur finnst gaman að gera það af og til .  Það er gott að vera saman og verja tíma saman .  Við reynum að skilja allar áhyggjur eftir sem er ekki alltaf auðvelt en það skiptir ekki máli að lokum .  Það sem skiptir máli er að við séum umkringd öðruvísi lofti sem oft hjálpar til að skoða fortíðina á algerlega nýjan hátt .  Við vorum fimm : Alli , Palli , Gúffi , Inga og ég .  Veðrið var ótrúlegt .  Sólin skein glatt og hér og þar gátum við séð lítil ský á víð og dreif út við sjóndeildarhringinn .  Fuglar kvökuðu í almenningsgarðinum og langt í burtu geltu hundar hver á annan og léku sér .  Og hljóðið í skrefunum fagnaði okkur enn frekar .  Þrátt fyrir að vinir mínir litu eins út og vanalega þá var eitthvað við þá sem ég áttaði mig ekki alveg á .  Þó sá ég sömu andlitin og sömu eðlilegu raddirnar berast út um munn þeirra , allt sem þeir sögðu virtist of skýrt og bragðgott á undarlegan hátt .  Á því augnabliki minnti ég mig á frábærlega endurnærandi svefn sem ég fékk nóttina áður .  Góður nætursvefn skiptir máli , hugsaði ég , eins og góður matur .  Mig dreymdi þennan ótrúlega draum rétt áður en ég vaknaði í morgun : Ég var að borða fisk ( ég held að það sé vegna þess að mér finnst fiskur góður ) sem þegar hann var uppi í mér , breyttist allt í einu vatnið og fékk á sig bragð rauðra vínberja .  Þetta var besti fiskur sem til er .  Með einum bita var ég hvorki svangur né þyrstur .  Ég var alveg bit .  Og það sem meira er , ég gleymdi að bæta við að vínberjasafi er fullkominn drykkur , finnst mér .  Reyndar skapar góður svefn og matur , jafnvel þó ímyndaður sé , nýja manneskju þannig að skynfærin mín voru næmari .  Í svona góðu skapi , hélt ég ferðinni áfram ásamt vinum mínum , við vorum öll brosandi .  Samt hafði ég á tilfinningunni að þau vildu deila einhverju með mér , eins og þau vildu segja mér eitthvað gríðarlega mikilvægt en þau vissu ekki hvernig þau ættu að gera það án þess að rjúfa galdra augnabliksins .  En það var þá þegar of seint og þá sá ég hana í fyrsta skipti .  Hún gekk út fyrir aftan húsið , miðaldra kona , en hún horfði ekki á mig .  Hún heilsaði aðeins vinum mínum eins og ég væri alls ekki til .  Og þá kom þetta náttúrulega út úr mér og ég spurði : „ hvað myndir þú gera ef ég segði þér að þetta væri ekki raunverulegt , að þetta væri bara draumur ? “  Hún hikaði pínulítið og þá fór eitthvað að breytast .  Hún varð að játa að ég væri til .  Að minnsta kosti varð hún að hætta að þykjast .  Mig langaði að spyrja hana svo margra spurninga en því miður varð ég fyrir of miklum þrýstingi og byrjaði líka að gera mér grein fyrir að mig væri að dreyma .  Að það gerist bara hjá mér , komi fyrir mig .  Og svo vaknaði ég bara upp við góðan draum úr þessari skemmtilegu ferð .  

### essay_id = verk047
Minning úr æsku .  Ég vaknaði seint þennan dag .  Á símanum mínum stóð að klukkan væri orðin hálf ellefu .  Ég vissi ekki hvað mér fannst um að standa upp samt vildi ég heldur ekki liggja í rúminu .  Ég tók sopa af vatni úr flöskunni sem venjulega stendur á gólfinu við hliðina á dýnunni .  Það var gott að drekka vatn og væta mig innan frá .  Hálsinn á mér varð orðinn þurr vegna þess að ég gleymdi að slökkva á hitaranum fyrir nóttina .  Ég elska vatn .  Það skilgreinir kyn sitt utan tvíhyggju kynjakerfisins .  Þó nærist það bæði á á lofttegundum og föstum efnum og hefur mismunandi eiginleika eftir því hvaða ham það tekur á sig .  Storkuhamurinn og gasið eru óraunveruleg .  Fyrri hamurinn er of traustur og of þrjóskur .  Sá síðarnefndi of hverfull .  Ólíkt efnum í storkuham er vatnið sveigjanlegt .  Það umlykur manneskju án þess að gefa þá svikulu tilfinningu að maður sér grafinn lifandi .  Það er einnig frábrugðið lofttegundum .  Vatnið er sýnilegt , veitir húðinni ákjósanlegt viðnám og skilur eftir sig þægileg ummerki á henni .  Mér hefur alltaf fundist gaman að blotna í sundi eða í stöðuvötnum .  Samt ekki í sjónum .  Þar sem ég drukknaði næstum því í öldugangi sjávarins þegar ég var sjö ára finnst mér saltvatn ógeðslegt .  En mér finnst góðkynja yfirborð vatnsins sérstaklega heillandi og róandi .  Ég dró gluggatjöldin frá .  Það var skýjað .  Það er athyglisvert að ég man ekki eftir því að mér hafi einhvern tímann þótt skemmtilegt að bleyta mig í rigningunni , … þá datt mér enn ein hugmyndin í hug .  Ég hengslaðist inn á baðherbergið .  Ég lét vatnið renna úr krananum og ég bleytti andlitið með nokkrum hressandi skvettum .  Í morgunmat fékk ég mér hafragraut með banana og valhnetum .  Svo drakk ég te og reykti sígarettu á veröndinni á meðan ég brosti feimnislega til skýjanna sem dönsuðu á himninum .  Ég varð að fara að kaupa inn .  Ísskápurinn var næstum tómur .  Ég burstaði tennurnar og ég lék mér svolítið með varasalva sem ég setti á varirnar .  Þá róaði ég allt andlitið með barnaolíu með lyktinni af lofnarblómi , svo létt að maður fann hana varla .  Þegar ég fór loksins út var klukkan orðin tólf .  Jafnvel þó að himinninn væri alskýjaður virtist ekki líta út fyrir að það myndi að rigna .  Samt kvökuðu fuglar ekki í almenningsgarðinum , hundar geltu ekki hver á annan leikandi og hljóðið í skrefunum fagnaði ekki mér frekar en öðrum .  Loftið var fullt af rafmagni og tilhlökkun .  Hönd guðs var nálæg en birtist ekki með fyrstu rigningardropunum heldur þegar ég varð blautur og þruma fór í gegnum líkama minn þegar .  Hauskúpan á mér suðaði en andartaki síðar fann ég ekki fyrir neinu .  Hún stökk til mín , öskraði og veifaði höndunum í kring .  Hún var að reyna að ná til mín og svo tókst henni vel að gera það .  Ég er ekki að ljúga , ég er að segja satt .  Hún sló mig nokkrum sinnum af krafti .  Ég sá það virkilega vel í rigningapollinum .  Í sprungu slitlagsins í horninu sem þruman skildi eftir sig .  

### essay_id = verk048
Nóvembermánuður var sá afkastamesti hingað til .  Hann bauð upp á ýmis tækifæri til að láta í okkur heyra .  Að mínu mati nýttum við þessi tækifæri af stakri prýði og það gleður mig að geta sagt frá þeim .  Þann 9. nóvember átti frábær fundur með Gæðaráði íslenskra háskóla sér stað .  Þátttaka í Gæðaráði íslenskra háskóla hefur veitt okkur aðgengi að botnlausum viskubrunni þar sem við getum nýtt okkur þekkingu alþjóðlegra sérfræðinga í gæðamálum .  Fundur þessi reyndist vera öllum þátttakendum til mikilla hagsbóta .  Daginn eftir fengum við að vera sýnileg á ráðstefnu sem Ráðgjafarnefnd íslenskra háskóla hafði umsjón með , en hún er séríslensk stofnun sem sérhæfir sig í gæðamálum .  Á þessari ráðstefnu sáu stúdentafulltrúar um vinnustofu þar sem helstu málefnin á sviði gæðamála voru rædd í smærri hópum .  Samvinnan í þessum hópum var til fyrirmyndar og aðkoma okkar að þessum viðburði var vel metin .  Í vikunni eftir , þann 17. nóvember , var alþjóðlegum degi stúdenta fagnað .  Á þessum degi var birtur pistill eftir mig um valmöguleikana sem okkur standa nú til boða á tímum covid .  Við tókum þátt í herferðinni #DontCutOurFuture á samfélagsmiðlum og vorum hluti af stærri heild .  Að lokum ber að nefna að LÍS kom að áttugasta og fyrsta stjórnarfundi Evrópusamtaka stúdenta ( e. European Students ’ Union ) .  Á þeim fundi kom margt fram .  LÍS kom með tillögu sem hafði þann tilgang að hvetja samtökin til að takast á við fleiri jafnréttismál en þau sem snerta réttindi hinsegin fólks og kynjajafnrétti en tillagan var felld .  Við ásamt öðrum samtökum komum með yfirlýsingar í kjölfarið til að mótmæla niðurstöðunni .  Annað sem bar til tíðinda á þessum fundi var að Meginfélag Føroyskra Stúdenta , einnig þekkt sem MFS , varð fullgildur meðlimur ESU .  MFS eru færeysk samtök sem hafa verið náinn samstarfsaðili okkar í gegnum tíðina .  Við erum mjög spennt fyrir þeirra hönd og hlökkum til enn öflugra samstarfs .  Þegar allt kemur til alls var þessi mánuður eins yndislegur og hann var krefjandi .  Stundum getur það tekið á að sinna svona mikilli vinnu en mér þykir það svo ánægjulegt að ég finn varla fyrir því .  Miðpunktur starfsársins er eiginlega bara byrjunin á miklu fjöri sem bíður okkar .  Ég hlakka eindregið til að sjá hvað rekur næst á fjörur mínar .  Landssamtök íslenskra stúdenta / Borgartún 6 / lis@studentar.is / www.studentar.is / +354 694 2789  

### essay_id = verk049
Hæ , þetta gerðist í morgun .  Það lekur úr barka og ég er búinn að skipta um hann .  Ég keypti líka krana fyrir vaskinn . Gott að athuga og skipta þeim út við næsta tækifæri . Það þarf fagmenn til að gera það .  Hjá okkur eru silfurskottur alls staðar í húsinu .  Við höfum mörgum sinnum keypt sprey og vörur gegn þeim en það virkar ekki .  Ertu til í að gera eitthvað í þessu sem fyrst því þetta er ógeðslegt ?  Getur þú pantað einhvern sem sér um svona ?  Hæ Kolbeinn , við byrjum að mála eldhúsinnréttingarnar hvítar , hvaða borðplötu áttu ?  Senda mér mynd og mál .  Við erum búin að mála eitt herbergi og laga kranann á baðinu .  Takk fyrir að bjóða okkur , enn þetta er of dýrt fyrir okkur .  Það þarf að muna að hérna þarf að endurnýja íbúðina , t.d. skipta um glugga , endurnýja baðherbergi og eldhúsinnréttingar , raflagnir og vatnslagnir .  Hæ , hann passar ekki af því að hann er ekki með frysti .  Það er ekki pláss í geymslunni hjá okkur .  Já , það er mögulegt .  En það þarf að muna eftir nýju tengi fyrir vatn og rafmagn .  Ég held að þetta sé ekki góður tími til að fara í heimsókn , sérstaklega þegar fjölskyldan þín er í sóttkví .  Píparinn kemst ekki heldur fyrir páska .  En við breytum ekki staðfestingunni um kranana .  Þetta er ekki góð hugmynd .  Kíktu á morgun í geymsluna .  Gott að heyra .  Við biðum eftir málara sem var hjá okkur 16. juni .  Hann sagði að veggurinn væri ennþá blautur .  

### essay_id = verk052
Hver var þessi Jón Arason ?  Jón Arason var fæddur árið 1484 .  Hann ólst upp nálægt Möðruvallaklaustrinu á Norðurlandi og var í þjónustu Gottskálks biskups Nikulássonar á Hólum .  Jón var vígður til prests árið 1507 og kosinn biskup á Hólum 1520 .  Fyrstu árin sem hann var biskup áttu biskupsdæmin á Hólum og í Skálholti í miklum deilum , en það leystist þegar Gissur Einarsson varð biskup í Skálholti árið 1542 .  Gissur var þá nýkominn heim frá Danmörku og var þá þegar orðinn lútherskur , því Danir tóku upp lútherstrú árið 1537 .  Skálholt varð því lútherskt biskupsdæmi en Jón á Hólum var kaþólskur og barðist fyrir því að Hólar ( og Ísland ) væru áfram kaþólskrar trúar .  Danakonungur skipti sér ekki mikið af því til að byrja með , en þegar Gissur dó árið 1548 og Jón „ lét jafnframt víggirða biskupssetrið á Hólum “ 1 tók konungurinn ákvörðun um að láta Daða Guðmundsson sýslumann handtaka Jón .  Fyrst hikaði Daði af því að hann var hræddur við Norðlendinga en svo handtók hann Jón og tvo syni hans haustið 1550 .  Jón var hálshöggvinn í Skálholti 7. nóvember 1550 .  Aftakan Jóns leiddi til þess að 60 menn komu suður frá Norðurlandi og „ drápu alla Dani sem þeir fundu , hvort sem þeir höfðu átt þátt í aftöku Hólafeðga eða ekki . “  2 Danakonungur bældi þá uppreisnina niður með því að senda nokkur hundruð manns til Íslands .  Jón Arason varð að þjóðhetju á 19. öld þegar sjálfstæðisbaráttan hófst að nýju á Íslandi .  Mótmæli Jóns gegn lútherskri trú voru túlkuð sem mótmæli gegn Danmörku og konungsvaldinu .  

### essay_id = verk053
Ritæfing 1 : Árið 2021  Ef ég stoppa til að hugsa um hver hefur verið hápunktur ársins 2021 get ég fundið dálítið margt að velja úr , að minnsta kosti finn ég tvo hápunkta til að deila opinberlega .  Fyrst og fremst langar mig að nefna innritunina í Háskóla Íslands sem átti sér stað í fyrrahaust .  Mig hefur alltaf dreymt um að fara í þetta nám í íslensku sem öðru máli en það var aldrei í boði því við búum fyrir vestan .  Þegar Covid - 19 faraldurinn breiddist um heiminn og nemendur neyddust til að læra heima í tölvunni varð til möguleiki fyrir mig til að geta hafið þetta nám .  Ég hef brennandi áhuga á að skrifa og búa til texta , myndbönd eða sýningar en þetta er alls ekki hægt að gera án þess að kunna íslensku .  Fjórum mánuðum síðar tóku vinir mínir og ég sjálf eftir að ég var farin að bæta íslenskuna mína .  Vinir mínir sögðu við mig að framburður minn væri betri og að þekking á íslensku væri komin á næsta stig og allir byrjuðu að skilja mig betur eftir þetta tímabil .  Í upphafi námskeiðs var markmiðið að geta tjáð mig á reiprennandi íslensku en einnig að skapa allt sem mér dytti í hug eins og ég væri að gera það á mínu eigin tungumáli .  Að þessu leyti myndi ég segja að þetta væri skref í rétta átt .  Annar hápunktur ársins 2021 var þegar við fjölskyldan lukum við fimm ára verkefni við að endurbyggja húsið okkar .  Langa-langa-langamma- og afi mannsins míns byggðu húsið og nú tökum við , 5. og 6. kynslóðin , við keflinu .  Húsið okkar , sem var byggt árið 1890 , var í bágu ástandi þegar við hjónin tókum við því og það þurfti í raun að endurbyggja það allt .  Það stóð lítið eftir af húsinu annað en grindin sem við þurftum að endurbyggja að hluta .  Það var þó alltaf útgangspunktur hjá okkur að halda í gamla stílinn og það hefur kostað mikla fjármuni og fyrirhöfn að færa húsið í upprunalegt horf .  Við héldum gömlu gólffjölunum þar sem það var hægt og allt sem var skemmt af gólfefninu fór í veggi hússins .  Það tók langan tíma að laga húsið okkar af því að okkar markmið var endurnýta allt sem var gamalt og það var eins og púsluspil sem tókst mjög vel á endanum .  Við fögnuðum því með kampavíni á gamlárskvöldi .  Afrek ársins 2021 eru svo mikil og merkileg að allt sem var neikvætt í fyrra lítur ómerkilega út og skiptir ekki máli lengur .  Við fjölskyldan greindumst með Covid - 19 í lok ágúst í fyrra og eins og margir missti ég alveg bæði bragð- og lyktarskyn í veikindunum og fékk það ekki til baka fyrr en löngu seinna .  Ég var mjög þreytt og með höfuðverk fyrsta mánuðinn en með tímanum batnaði mér .  Þessi veikindi voru óþægileg en ég er mjög þakklát fyrir að öll fjölskyldan mín og allir vinir mínir hafi sigrast á þeim og séu orðin hress eftir veikindin .  Það er gott að rifja upp hvernig lífið gekk á síðastliðnu ári .  Ég er þakklát fyrir það sem okkur er gefið og þakka fyrir alla stóru og litlu hlutina á hverjum degi .  Ég fer inn í 2022 full þakklætis og vonar og ég hlakka svo til að bæta mig í íslensku og njóta stundarinnar með fjölskyldu minni og vinum á nýju ári .  

### essay_id = verk054
Síðan ég man eftir mér hef ég alltaf skrifað ljóð , sögur og jafnvel búið til alls konar heimspekilega texta og leikrit .  Ég var ekki einu sinni orðin átta ára gömul þegar ég bjó til leikrit í skólanum um tvíburasystur sem hétu Pepe og Lota .  Þær , sem aðalpersónur í leikritinu , voru mjög fyndnar og ekkert smá óþekkar en þær voru líka vitrar og stórkostlegar á margan hátt .  Öllum krökkum í skólanum þótti vænt um þær og sumir komu nokkrum sinnum að sjá sömu sýninguna .  Ég tók meira að segja einnig þátt í upplestrarkeppni skólans og ég las ljóð upp í mörg ár í röð .  Þegar ég var rétt um tólf ára flutti ég fyrsta ljóðið mitt sem ég samdi sjálf .  Það fjallaði um hendur mömmu minnar og hversu harðduglegar , myndarlegar og sérstakar þær voru .  Fólki líkaði ljóðið mitt vel svo ég fékk endalaus hrós fyrir og hvatningu frá kennurunum til að halda áfram að semja fleiri ljóð .  Því hélt ég einmitt áfram .  Ég samdi mörg ljóð á unglingsárunum mínum og mér var boðið að vera meðlimur í ljóðafélagi bæjarins míns .  Ég fékk að ferðast mikið um land allt sem ungt ljóðskáld .  Eftir skamman tíma fórum við félagsmeðlimirnir í frumvinnu við að gefa út fyrstu ljóðabók okkar allra .  Ég afhenti formanni félagsins ljóðin mín til að fara yfir áður en þau fóru í prentun .  Hann , Petras Panavas , var þekkt ljóðskáld í landinu og hafði hlotið ýmis verðlaun fyrir menningarlegar bækur sínar svo ég treysti honum alveg .  Svo dag einn um það bil mánuði eftir að ég kom ljóðunum mínum í hendurnar á Petras Panavas var ég boðin hjartanlega velkomin í útgáfuhóf .  Ég var að springa úr spennu við að sjá bók ljóðafélagsins og opnaði hana strax til að leita að ljóðunum mínum í henni .  Mér til undrunar fann ég ekki sömu útgáfu af ljóðum mínum í þeirri bók .  Þau voru breytt frá því sem áður var og ekki skrifuð með sama hætti .  Það var ekkert eftir af mínum textum í þeim nema titlarnir voru ennþá eins .  Það þarf nú ekki mikið til að ég tárist þegar ég rifja upp þessa minningu úr æsku .  Það minnir mig á af hverju ég hætti að skrifa ljóð og kalla mig skáld .  Það er dálítið langt síðan ég hélt penna í hönd á skapandi hátt .  

### essay_id = verk055
Hæ hæ , ég segi bara gott .  Hvað segir þú ?  Ég var að deila textanum .  Sjáum til hvað kemur út úr því . Ég skrifa ekki mjög vel á íslensku en ég hef aldrei farið í skóla .  Bara læra með því að framkvæma .  Ein vinkona mín sendi mér þetta .  Nei nei , ég er enn þá í Þýskalandi .  Kem örugglega aftur til Íslands en ég held ég komi bara í heimsókn , en hver veit .  Mér finnst mjög erfitt að skrifa .  Ég veit að ég tala ágætlega en af því að ég hef aldrei lært íslenska málfræði finnst mér oft mjög erfitt að skrifa .  Ég skrifa oft eins og ég myndi segja eitthvað , sem er stundum ekki alveg rétt .  Það fyrsta sem ég lærði að segja á íslensku var „ tala minna , vinna meira “ .  Og svo fannst mér „ Lífið er yndislegt “ svo flott og ég fann textann og reyndi að þýða hann á þýsku .  Í fyrsta skipti sem ég fór á ball í Vík voru þeir að spila þetta lag . ég söng með mjög hátt og allir héldu að ég væri íslensk .  Hvaða texta ertu að tala um ?  

### essay_id = verk056_0
Inngangur „ Frá og með þessum degi og allt sumarið var Guðjón G. Georgsson hins vegar skuggi minn og ég er skuggi hans “ ( Snæbjörn Arngrímsson , 2019 : 25 ) .  Þessi stutta lína úr fyrstu bókinni „ Rannsóknin á leyndardómum eyðihússins “ segir mikið um hvernig vinátta verður til hjá fólki .  Þessi myndlíking um skugga sýnir einmitt það að sérstök tengsl myndast án þess að skiljum það sjálf .  Vináttan er það sem er ekki hægt að setja á ætlun , hún gerist frekar gegn okkar vilja .  Tilgangur þessarar ritgerðar er að varpa ljósi á vináttu milli tveggja aðalpersóna , Millu og Guðjóns G. Georgssonar , í tveimur bókum „ Rannsóknin á leyndardómum eyðihússins “ ( 2019 ) og „ Dularfulla styttan og drengurinn sem hvarf “ ( 2020 ) .  Í fyrstu bókinni verður vináttan til án þess að hún sé sett í orð og tilfinningar .  Meginmarkmiðið hjá stráknum og stúlkunni er að leysa ráðgátu þorpsins og þetta markmið heldur aðalpersónum saman .  Áskoranir styrkja vináttuna og sérstök tengsl myndast á milli Millu og Guðjóns í lok fyrstu bókarinnar .  Í seinni bókinni taka aðalpersónurnar vináttuna á næsta stig , sem kemst nálægt því að Milla og Guðjón G. Georgsson verða ástfangin .  Þar finnur lesandi fleiri lýsingar um hversu mikið þau sakna hvors annars og tilfinningarnar verða sýnilegar .  Síðast en ekki síst er mikilvægt að skoða hvernig höfundurinn kynnir aðalpersónurnar , hversu ólíkar þær eru og vináttuna á milli þeirra í báðum bókum .  Frá ókunnugum til vina til ástvina Þessi ritgerð fjallar um tvær aðalpersónur tveggja bóka „ Rannsóknin á leyndardómum eyðihússins “ og „ Dularfulla styttan og drengurinn sem hvarf “ eftir Snæbjörn Arngrímsson .  Fyrsta persónan heitir Júlía Milla Endo fullu nafni , eða Milla eins og hún kallar sig sjálf .  Sögumaðurinn er Milla sjálf og hún lýsir eigin hugsunum og tilfinningum .  Sagan er skrifuð frá sjónarhorni hennar og þess vegna kemur ekki fram hvernig hún sjálf lítur út .  Það er eitt sem er augljóst og það er að hún er með krullað hár .  Þótt við vitum lítið um útlit hennar finnum við mörg dæmi um hana sem sýna svipmikinn og sterkan persónuleika í fyrstu bókinni .  Fyrst og fremst er hún forvitin , óhrædd , ákveðin og dugleg .  Því til viðbótar er hún klár og fljót að hugsa en hún hefur líka mikið skap og er stundum óþolinmóð við vin sinn .  Hún er foringi í fyrstu bókinni og fer á undan vini sínum .  Guðjón G. Georgsson , eða Gonni , er önnur aðalpersóna bókanna og hann er mjög ólíkur Millu .  Hann er traustur og einlægur vinur strax frá byrjun sögunnar .  Hann er opinn og talar mikið og það sem er endurtekið mörgum sinnum í bókunum er að hann hafi blíðlega rödd .  Guðjón er líka skipulagður og hagsýnn en hann er oft utan við sig , gleyminn og með ekki jafn mikið sjálfstraust og Milla .  Gonni öðlast hins vegar meira sjálfstraust og er hugrakkari í annarri bókinni .  Fyrsta bókin fjallar í stuttu máli um vináttu Millu og Gonna en ekki síst um leyndardóm Hrólfs nágranna , ríkasta mann þorpsins , og fjársjóðinn hans .  Þegar sagan hefst er nákvæmlega ár liðið frá andláti hans .  Þetta er flóknasta ráðgáta sem vinirnir hafa tekist á við í bænum þeirra , Álftabæ .  Um leið og sagan þróast þroskast Milla og Guðjón saman og vega hvort annað upp .  Þau eru þá um það bil 9 – 11 ára gömul .  

### essay_id = verk056_1
Bókinni lýkur þegar drengurinn yfirgefur bæinn með ósvaraðri spurningu um hvort hann komi aftur eða ekki .  Í annarri bókinni er haldið áfram að fylgja Millu sem saknar vinar síns sem hefur verið í burtu frá Álftabæ í heilt ár .  Hún hefur verið leið og beðið eftir póstkorti eða símtali frá Gonna .  „ Daginn eftir var fyrsta morgunverk mitt að athuga hvort ég sæi hvíta sendibílinn fyrir framan Sjónarhól “ ( Snæbjörn Arngrímsson , 2020 : 8 ) .  Hún er niðurbrotin .  Stelpan er byrjuð að hugsa hvort Guðjón G. Georgsson komi aldrei aftur .  Tilfinningarnar eru settar skýrt fram frá upphafi annarrar bókar .  Á meðan Milla er að bíða eftir vini sínum gerist margt í þorpinu .  Fyrst og fremst gerist það að dularfull kona , sem er kölluð furstynja , flytur inn í hús í þorpinu .  Í fyrstu heimsókn hjá furstynjunni slysast Milla til að stela dýrmætri froskastyttu frá nýju konunni .  Auk þess hverfur bekkjabróðir Millu , sem heitir Doddi .  Daginn fyrir hvarf þessa drengs hafði hann sagt við Millu að allt væri henni að kenna .  Þetta hvílir þungt á henni og þetta dregur mikið úr sjálfstrausti hennar .  Á jákvæðu nótunum gerist það að Gonni kemur loksins aftur úr ferðalaginu til að aðstoða hana við að leysa málin .  Eftir að Guðjón kemur til baka virðist hann vera aðeins minna feiminn og hugrakkari þegar kemur að því að taka frumkvæði .  Í lokin nær vináttan meira jafnvægi sem þýðir að þau eru háð hvort öðru og eru alltaf tilbúin að ganga hönd í hönd og styrkja hvort annað .  Í annarri bókinni byrjum við að sjá fyrstu merki þess að Milla og Guðjón séu að verða ástfangin .  Tilfinningar eins og feimni og gleði við að sjá hvort annað byrja að koma fram .  Hér eru góðar vísbendingar um þetta : „ Ég fann fyrir svolítilli feimni .  Það var langt síðan að við höfðum sést .  Ég var svo glöð að það var eins og flokkur fiðrilda flögraði inni í mér og kitlaði mig með sínum silkimjúku vængjum “ ( Snæbjörn Arngrímsson , 2020 : 81 ) .  Enn fremur koma tilfinningar eins og afbrýðisemi einnig í ljós : „ Ég vonaði að Dúna færi heim og Guðjón G. Georgsson kæmi til mín svo við gætum orðið samferða úr skólanum .  En það gerðist ekki .  Þau voru í djúpum samræðum og gengu annars hugar út úr kennslustofunni “ ( Snæbjörn Arngrímsson , 2020 : 174 ) .  Millu líður illa við að sjá Gonna og Dúnu að spjalla saman og hún hugsar um vin sinn eins og hann sé allt í einu ókunnugur maður þegar hann er með Dúnu .  Í lok bókarinnar birtist mjög falleg sena á milli Millu og Gonna .  Þar segja þau augliti til auglitis frá því hversu dýrmæt vináttan þeirra er fyrir þeim báðum .  Þetta gerist strax eftir að vinirnir eru búnir að leysa ráðgátuna um fjársjóð Bjarnabófanna og þegar þau eru búin að finna Dodda .  Þá fara þau heim til Millu um miðja nótt til að fá sér kakó .  Þetta er í fyrsta skipti sem þau haldast í hendur og tala um vináttu sína .  Því næst segir Guðjón G. Georgsson við Millu brosandi að honum finnist póstdrengurinn vera dálítill aumingi því hann eigi ekki alvöru vini eins og þau tvö ( Snæbjörn Arngrímsson , 2020 : 308 ) .  Lokaorð Þetta fallega samband verður á milli ókunnugs og skrítins drengs og öruggrar sjálfstæðrar stelpu .  Þetta eru þau Milla og Guðjón G. Georgsson .  Þau eru sem sagt bestu vinir sem á skömmum tíma byrja að skiptast á skoðunum , deila leyndarmálum og bindast tilfinningalegum böndum .  Þessir vinir ganga í gegnum margar áskoranir saman og þess vegna má segja að þau verði ekki aðeins vinir heldur hjálpast þau að , þau styðja hvort annað og þau þroskast líka saman . Þau vega hvort annað upp og síðast en ekki síst fagna þau fyrstu ástinni .  Þetta er gott dæmi og fallegur innblástur fyrir dýrmæta vináttu sem birtist í því hvernig Milla og Gonni styðja hvert annað og gefast ekki upp þótt þau séu stundum hrædd og máttlaus .  Í rauninni skiptast þau á að sýna svona tilfinningar .  Þetta gerir þau sterkari sem lið .  Rithöfundurinn Snæbjörn Arngrímsson þróar söguna með örlítið femínískri nálgun og gefur stelpum rými til að koma fram og vera sjálfsöruggar og hugrakkar og hann gefur strákum einnig rými til að vera blíðir og góðir fylgjendur í bókmenntum barna- og unglinga í dag .  

### essay_id = verk057_0
Komið þið sæl öllsömul og takk fyrir að bjóða mér hingað á þetta málþing .  Ég sé að á dagskránni í dag er áhugavert umfjöllunarefni sem er mikilvægt að við ræðum saman um .  VB heiti ég og ég hef búið á Íslandi , sem sagt á landsbyggðinni , í tæplega níu ár .  Ég kem frá litlum bæ í austur Litháen .  Þið hafið líklega heyrt orðatiltækið „ Litlir staðir - með stór hjörtu “ , og það er hárrétt finnst mér .  Hér er fólk náið og samfélagið er lítið en vingjarnlegt .  Vissulega eru kostir og gallar við að búa í litlum bæ eins og Í og mig langar að fjalla um það hér í dag .  Ég ætla að byrja á jákvæðum nótum og nefna það sem er dýrmætt við að búa á landsbyggðinni .  Fyrst og fremst tók ég eftir því þegar ég flutti hingað að fólk héðan hjálpast að og nærir vinátturnar í kringum sig .  Ég er með eitt virkilega gott dæmi um þetta .  Eftir að stríðið hófst í Úkraínu fluttu nokkrar flóttafjölskyldur í bæinn .  Við hjá RK settum nokkur skilaboð inn á samfélagsmiðla og náðum að fá allt samfélagið til að taka höndum saman og að koma með húsgögn , föt , leikföng , tölvur og fleira fyrir fólkið .  Þetta sýnir að í litlum samfélögum er auðvelt að tengjast og fá hjálp á augabragði .  Annar kostur við að búa hér er auðvitað náttúran .  Náttúran hér á svæðinu er alltaf innan seilingar .  Það er auðvelt að fara í gönguferðir , að skella sér á skíði , fara í kajakferð í Pollinum eða fara ýmsar gönguleiðir um fjöll og dali .  Á Vestfjörðum má finna margar fallegar náttúruperlur eins og fossa , eyjur og fuglabjörg .  Látrabjarg er fuglabjarg á Vestfjörðum og það er líka stærsta sjávarbjarg Evrópu .  Við megum heldur ekki gleyma því að fiskveiðar skapa atvinnutækifæri á landsbyggðinni og ferðaþjónustan sækir í fegurðina í náttúrunni .  Eins og við vitum , þú R , ert sérfræðingur um náttúruverndarmál , viltu bæta einhverju við ?  Það er mjög mikilvægt að nefna frelsi , öryggi og mikil lífsgæði fólks á landsbyggðinni .  Auðveldasta dæmið er auðvitað að börn geta farið á milli staða , labbað sjálf í skólann og komið svo sjálf heim og leikið sér úti án þess að foreldrar hafi áhyggjur af þeim .  Það er einmitt mikið frelsi og ég , sem móðir tveggja barna , upplifi þetta sem stærsta kostinn .  Þetta er skoðun mín á því af hverju sé gott að búa úti á landi en ég ætla að hætta að monta mig af landsbyggðinni í bili og segja núna frá nokkrum göllum .  Í fyrsta lagi kemur að náttúrunni .  Nú eru kannski allir hissa , er það ekki ?  Við getum verið öll sammála um að náttúran sé fáránlega falleg hér á svæðinu en hún er líka alvarlega hættuleg .  Fjöllin eru há og brött og þar getur safnast mikill snjór á veturna .  

### essay_id = verk057_1
Vestfirðir eru mesta snjóflóðahættusvæði á Íslandi .  Þið hafið sennilega heyrt um það þegar tvö gríðarlega stór snjóflóð féllu í Súðavík og á Flateyri árið 1995 .  Það var blóðugt ár og 34 manneskjur dóu í snjóflóðunum .  Eftir það voru reistir miklir snjóflóðavarnargarðar ofan við bæina .  Svo kom í ljós að þeir gætu ekki varið byggðirnar fullkomlega .  Fyrir tveimur árum síðan varð annað snjóflóð á Flateyri .  Enginn dó í því , sem betur fer , en 15 ára stúlka grófst undir flóðinu og var bjargað eftir 40 mínútur .  Sex af sjö bátum í höfninni skemmdust og var það mikið atvinnutjón í þorpinu .  Óveður hefta samgöngur mikið .  Það er sérstaklega erfitt að ferðast suður , hvort sem það er með flugvél eða bíl , á veturna .  Annar ókostur við landsbyggðina er takmarkað náms- og starfsframboð .  Háskólasetur Vestfjarða býður upp á meistaranám í haf- og strandsvæðastjórnun og sjávarbyggðafræði .  Annar möguleiki er svo að sækja menntun í gegnum fjarnám í háskólum landsins en vandamálið er að það er lítið námsframboð .  Að lokum má nefna að heilbrigðiskerfið er óviðunandi .  Ef einstaklingur veikist alvarlega þarf hann að komast suður og fara í meðferð þar .  Ég held að ég sé búin að nefna helstu atriði sem hafa áhrif á hvernig við lifum á Vestfjörðum .  Takk fyrir mig .  Ég hef litla sem enga reynslu af því að búa í fjölmenni .  Ég hef alltaf búið í fámenni eins og í litlum bæ í Litháen , svo í Norður-Finnlandi , Norður-Noregi og síðast hér á frekar litlum stað á Vestfjörðum .  Miðað við það sem ég hef sjálf séð og upplifað í Noregi finnst mér Norðmenn hafa staðið sig vel í að dreifa íbúafjölda um landið .  Kerfið þeirra virkar greinilega vel , að staðsetja helstu stofnanir víða um landið eins og háskóla , sjúkrahús og mikilvæg fyrirtæki í landinu svo hver borg og smábær hefur tækifæri til að lifa af og dafna .  Ég stend fyrir því að vekja meiri athygli á jöfnum möguleikum .  Það er mikilvægt að setja heilsu í forgang , að veita fjölbreytta menntun og að fá fleiri möguleika á fjölbreyttum störfum á landsbyggðinni .  Í draumum mínum langar mig að búa mitt á milli fámennis og fjölmennis . Það er kannski eitthvað sem ég sé á Ísafirði eftir 10 ár .  Ég bind miklar vonir við það .  

### essay_id = verk058_0
Inngangur Ég las bókina Aðferðir til að lifa af eftir Guðrúnu Evu Mínervudóttur .  Ritstíll og efni bókarinnar minnti mig smávegis á bókina Eins og fólk er flest eftir Sally Rooney .  Báðir rithöfundarnir eru hæfileikaríkir og skrifa með mannskilningi og hlýju .  Það er skemmtileg tilviljun að þeir hafa báðir menntun í heimspeki og þetta skýrir hæfileika þeirra til að kafa dýpra í persónurnar og grípa athygli lesenda með flóknum , marglaga persónum .  Persónusköpunin í bókinni Aðferðir til að lifa af er hins vegar öðruvísi og einstök í því hvernig sagt er frá mismunandi sjónarhornum persónanna .  Það er einhvern veginn eins og ég þekki sögupersónur eftir að hafa lesið nokkrar línur .  Hver og ein persóna snertir hver aðra og hefur áhrif hver á aðra .  Rithöfundurinn dregur persónurnar fram á sjónarsviðið og gefur þeim rödd til að segja sögu sína .  Það eru fjórar aðalpersónur í bókinni og þær eru allar ólíkar en áhugaverðar á sinn hátt .  Hér fléttast frásögn fjögurra persóna saman og lesendur kynnast hinum ellefu ára gamla Aroni Snæ sem skortir stuðning í lífinu , unglingsstelpunni Hönnu sem er lýst í baráttu við átröskun og þunglyndi , þeirri þriðju sem er einmana tölvukarlinn Árni sem er á örorkubótum og síðast en ekki síst ferðamannabóndanum Borghildi , sem er að jafna sig eftir dauðsfall maka .  Þungamiðja skáldsögunnar er þessi ellefu ára drengur , Aron Snær , sem býr með fársjúkri móður sinni .  Þrátt fyrir aldurs- og eðlismun eru nokkrir hlutir sem tengja allar persónurnar saman .  Fyrst og fremst búa þær allar í litlu þorpi sem er ekki langt frá höfuðborginni , rétt hjá sumarbústaðalandi . Þær eru allar einmana manneskjur sem eru tilbúnar að rétta hjálparhendur , byggja brýr og styðja Aron Snæ á erfiðum tímum .  „ En málið er að það er ekki til neitt sem heitir venjulegt fólk .  Um leið og maður kynnist fólki þá kemst maður að því hvað það hefur mikla sögu að segja og hvað allir eru einstakir , “ sagði Guðrún Eva Mínervudóttir í sjónvarpsþættinum Kiljunni árið 2019 eftir að hún var spurð hvers vegna hún valdi að fjalla um venjulegt fólk ( Egill Helgason , Kiljan , viðtal við Guðrúnu Evu Mínervudóttur , Ekki til neitt sem heitir venjulegt fólk , RÚV þann 24. október 2019 ) .  Það sem er einstakt við þessa bók er að höfundurinn reynir ekki að gera neinn að hetju og söguþráðurinn er bundinn við að tengja aðalpersónurnar saman og sýna leið til að komast undir yfirborðið hjá þeim .  Í ritgerðinni ætla ég að fjalla um hvaða aðferðir rithöfundurinn notar til að skapa trúverðugar persónur , sem eru hvorki góðar né vondar , og hvaða myndlíkingar og tákn koma fram í sögunni .  Að kynnast aðalpersónum bókarinnar í gegnum hversdagslega hluti  Hanna Bókin byrjar á því að kynna Hönnu sem fyrstu aðalpersónuna , en hún er einmitt sögumaður fyrsta kaflans .  Það kemur í ljós strax frá byrjun að Hanna og mamma hennar eru staddar tímabundið í sumarbústað mömmu kærastans .  Það virðist sem hún hafi lítil sem engin samskipti við mömmu sína , sem er upptekin af eigin skilnaði , og hún veitir Hönnu enga sérstaka athygli .  „ Borðplatan var úr ljósum viði og virtist óskemmd þar til komið var alveg upp að henni og horft á ská .  Í harðri birtunni sem barst inn um gluggann sáust glærir glasahringir og daufir pastasósu- og rauðvínsblettir “ ( Guðrún Eva Mínervudóttir , 2019 : 7 ) .  Borðplatan er eins og Hanna ; það sést ekki á henni í fljótu bragði en ef við komum nær sjáum við fasta bletti .  Stelpan á að vera venjulegur unglingur en ef við fylgjumst nánar með henni sjáum við að Hanna er að burðast með átröskun .  Drifkraftar sjúkdómsins eru skömm , kvíði og hjálparleysi .  Þetta hefur ábyggilega áhrif á líðan Hönnu , hún virðist vera óörugg og passar ekki inn í samfélagið .  Árni Árni er önnur aðalpersóna bókarinnar og kemur fram eins og einmana tölvukarl sem hætti í vel borgaðri vinnu og fór á örorkubætur .  Síðan flutti hann í þorpið með hundinum Alfons sem er oft tregur í taumi því hann er ekki þjálfaður rétt .  Hann sinnir líka aukavinnu kauplaust fyrir Steinunni vinkonu sem hann er í raun skotinn í .  Steinunn þurfti aðstoð við að setja upp sölusíðu og fyrir aðstoðina fékk Árni að hitta hana um helgar og fara út að borða með henni í bænum , en áhuginn á ástarsambandi var aðeins á annan veginn .  „ Samband okkar var með einföldu sniði : Ég hjálpaði henni með ýmislegt sem tengdist tölvum og tækni og fékk í staðinn að eiga með henni þessa rómantísku kvöldverði “ ( Guðrún Eva Mínervudóttir , 2019 : 22 ) .  Tölva , sem hversdagslegur hlutur , táknar möguleika fyrir Árna á að fá smá athygli og skera sig úr .  Það er eðlilegt að vilja vera elskaður og metinn .  Í þessu tilviki hjálpar tæknin fötluðum og innhverfum einstaklingi eins og Árna að draga úr mörgum félagslegum hindrunum og öðlast sjálfstraust og öryggi .  Hins vegar getur það að sitja við tölvuna allan daginn ásamt lítili hreyfingu leitt til einmanaleika og kvíða .  Aron Snær kemur fram á sjónarsviðið til að kynna sig í einum kafla , ólíkt hinum aðalpersónunum .  Það kemur í ljós að þetta ellefu ára barn er miðpunktur sögunnar , sem sagt helsta aðalpersónan , sem tengir hinar persónurnar saman því þær vilja allar hjálpa honum .  

### essay_id = verk058_1
Fyrst og fremst finnur Aron fyrir einmanaleika , hann er vinalaus og er líklegast strítt vegna þess að hann á pabba sem er ekki til staðar og þunglynda mömmu .  Lífið er erfitt og vonlaust hjá honum .  Auk þess kemur í ljós að Aron gerði mistök þegar hann var átta ára gamall og hann var látinn að taka ábyrgð á misnotkun fimm ára frænku sinnar .  Þetta var „ síðasti naglinn í líkkistu sambands foreldra hans “ ( ( Guðrún Eva Mínervudóttir , 2019 : 32 ) .  Líf hans breytist eftir að hann hittir allar þessar manneskjur sem færa honum von , traust og umhyggju .  Í bókinni birtist mjög falleg sena þegar Árni réttir Aroni hjól og kennir honum að hjóla í fyrsta sinn .  „ Frelsið í lungunum var víðáttumeira en ég sjálfur .  Fólk talaði alltaf um hjól eins og þau væru eitthvað hversdagslegt .  Enginn hafði sagt mér að þau væru eins og flugvél sem maður stýrir sjálfur og fær að hafa gluggana opna , “ segir hann og bætir svo við : „ Kannski hafði ég einhvern tímann verið hamingjusamur .  En ekki svona “ ( Guðrún Eva Mínervudóttir , 2019 : 44 ) .  Eins og Aron benti á er hjól hversdagslegur hlutur sem flestir eiga .  Reiðhjól er aftur á móti tákn frelsis og barnæsku í þessari sögu .  Þetta saman stendur fyrir réttindum hvers barns til að alast upp innan fjölskyldu við hamingju , ást og skilning .  Með því að eignast nýtt hjól upplifir hann frelsistilfinningu og tekur fyrsta skrefið í átt að bjartari framtíð .  Fjórða persóna bókarinnar er Borghildur .  Mér finnst hún lærdómsríkasta og best skapaða persóna bókarinnar .  Borghildur er í sorgarferli því hún missti nýlega eiginmann sinn .  Hún er sú fyrsta sem réttir Aroni Snæ hjálparhönd eftir að hún áttar sig á ástandinu heima hjá honum og ákveður að hjálpa Aroni og móður hans .  Því til viðbótar kemur hún fram sem eigandi gistiheimilis á jörð sinni og við heyrum í skemmtilega kaldhæðnum húmor þegar hún talar við ferðamenn .  Húsið hennar táknar aftur á móti fall lífsins og vonar .  „ Þegar við létum byggja orlofshúsin á fjósreitnum höfðum við komist að því að Steinn væri betri í að eiga við iðnaðarmenn en ég hafði meira úthald þegar kom að því að negla , skrúfa , mála og veggfóðra .  Nú voru rúm tvö ár liðin frá því að við kláruðum húsin rétt fyrir páska .  Þrátt fyrir að vera komin vel fyrir fimmtugt vorum við samt nógu mikil börn til að halda að líf okkar væri komið í endanlegar skorður “ ( Guðrún Eva Mínervudóttir , 2019 : 52 ) .  Það er mikil þversögn fólgin í því að þegar þau hafa barist við að byggja fallegt heimili endar það með skilnaði eða andláti .  Lokaorð Allar þessar venjulegu persónur sem við höfum kynnst eru svipaðar fólkinu sem er í kringum okkur .  Bókin er bara 160 blaðsíður og það er ekki svo mikið að gerast á yfirborðinu en málið er miklu alvarlegra og dýpra en mig óraði fyrir .  Eins og Hanna viðurkennir sjálf „ Það sæist ekki utan á mér var ég þegar byrjuð að blómstra .  Á minn hátt .  Í hvert sinn sem fólk kom upp um mótsagnakennda mennsku sína fullorðnaðist ég svolítið .  Skilningur minn dafnaði undir lygnu yfirborði .  Í mínum huga átti það ekkert skylt við dómhörku .  Það var bara aðferð til að lifa af “ ( Guðrún Eva Mínervudóttir , 2019 : 13 ) .  Markmið þessarar ritgerðar var að varpa ljósi á samhjálp og hversu mikilvægt væri að taka ábyrgð á öðrum og að dæma ekki fólk því við þekkjum það ekkert .  Dæmi úr sögunni eins og að gefa barni hjól eða heita máltíð er fallegur innblástur sem sýnir að litlir hlutir skipta miklu máli í okkar samfélagi .  Stundum er nóg að sýna smá athygli til að bjarga lífi fólks .  Mér finnst að með þessum titli sem höfundurinn stingur upp á sé mikilvægt að gefa sér meiri tíma í að þróa vináttu og tengsl við fólk til að lifa af þessa óreiðu ofbeldis , vonbrigða og eineltis .  Guðrún Eva Mínervudóttir gefur persónum sínum einstaka rödd og tækifæri til að kynna sig fordómalaust því allir hafa sögu að segja .  

### essay_id = verk059
A. Persóna í skáldsögu Þessi ritæfing fjallar um eina af aðalpersónum bókarinnar „ Rannsóknin á leyndardómum eyðihússins ” eftir Snæbjörn Arngrímsson .  Hún heitir Júlía Milla Endo fullu nafni , eða Milla eins og hún kallar sig sjálf .  Guðjón G. Georgsson , eða Gonni , er önnur hrífandi aðalpersóna bókarinnar sem er einlægur vinur hennar en Milla var sú sem stal hjarta mínu strax í byrjun sögunnar .  Hún er sérstök og ég held að þessi stelpa hefði getað verið mikil fyrirmynd ef ég hugsa um sjálfa mig þegar ég var á grunnskólaaldri .  Bókin fjallar í stuttu máli um vináttu Millu og Gonna en ekki síst um leyndardóm Hrólfs nágranna , ríkasta mann þorpsins , og fjársjóðinn hans .  Þegar sagan hefst er liðið ár frá andláti hans .  Þetta er flóknasta ráðgáta sem vinirnir hafa tekist á við í bænum þeirra , Álftabæ .  Um leið og sagan þróast þroskast Milla og Guðjón saman og vega hvort annað upp .  Börnin eru um það bil 9 – 11 ára gömul .  Sögumaðurinn er Milla sjálf og hún lýsir eigin hugsunum og tilfinningum .  Sagan er skrifuð frá hennar sjónarhorni og þess vegna kemur ekki fram hvernig hún lítur út .  Það er eitt sem er augljóst og það er að hún er með krullað hár .  Þótt við vitum lítið um útlit hennar finnum við samt sem áður mikið um hana sem svipmikinn og sterkan karakter í bókinni .  Fyrst og fremst hún er forvitin , óhrædd , ákveðin og dugleg .  Hún er meira að segja klár og fljót að hugsa en hún hefur líka mikið skap og er stundum óþolinmóð við vin sinn .  Hún er foringi og fer alltaf á undan Guðjóni .  Það segir margt um persónuleika Millu þegar maður veit hver er fjölskylda hennar .  Mamma Millu er bókasafnsvörður og pabbi hennar er bílasali .  Milla hefur góð samskipti við bæði mömmu sína og pabba sinn .  Foreldrar Millu sýna virðingu heima fyrir og það leiðir til þess að Milla upplifir gagnkvæma virðingu , traust , umhyggju og öryggi í samskiptum við foreldrana .  Það sýnir að Millu líður vel og að hún upplifi sig mikilvæga , sem eflir sjálfstraust hennar .  Guðjón G. Georgsson kemur hins vegar úr lítilli og brotinni fjölskyldu og býr einn með pabba sínum , sem er vísindamaður og hann er alltaf upptekinn .  Strákurinn fær litla sem enga athygli frá föðurnum og sú staðreynd hefur líklega þau áhrif á Gonna að hann er oft utan við sig , gleyminn og með ekki jafn mikið sjálfstraust og Milla hefur .  Gott dæmi og fallegur innblástur um styrk kvennanna sem kemur fram í bókinni birtist í því hvernig Milla trúir á sjálfa sig og að hún gefist ekki upp þótt hún sé stundum hrædd og máttlaus .  Rithöfundurinn Snæbjörn Arngrímsson þróar söguna með femínískri nálgun og gefur stelpum rými til að koma fram og að vera stjórnandar og hugrakkar í bókmenntum barna- og unglinga í dag .  

