### essay_id = 0002
Наступного ранку рівно об одинадцятій годині, коли я сидів сам, дядько Том прийшов у готель з проханням, щоб лікар відвідав суддю Бенкса, який, як виявилось, був ще й мером, бо він тяжко захворів.
— Я не лікар. — сказав я. — Чому б вам не піти до лікаря?
— Пане, — сказав він, — лікар Хоскінс поїхав на 20 миль від міста, щоб побачити хворих. Він єдиний лікар в місті, а судді Бенксу дуже погано. Він послав мене,, щоб я спитав, чи погодитесь ви прийти.
— Як чоловік до чоловіка, — я сказав, — піду і огляну його. 
 Отже, я взяв пляшечку ліків "Recurrection Bitters" з мого ранця і пішов на схил до маєтку мера, міського будинку з розкішним дахом і двома залізними собаками на газоні.

### essay_id = 0006
Привіт, Насте.

А діти в садочку після сніданку гуляють?

Щось ми сьогодні не встигаємо до дев'ятої привести.

Дякую за інформацію! Ми з Надією саме вийшли з дому.

Ми прийшли, але діти ще не гуляють. Сказали нам почекати, поки група вийде.

Надя щось не в захваті, каже: "Не піду!"

Ох, все дуже заплутано. Ми у вересні подивимось, який в Уляни буде розклад у школі та гуртках, як буде Надії в садочку, і вирішимо, як краще ходити. А поки що у вересні будемо повну оплату робити.

У нас тут ще й у школі незрозуміло. Кажуть, що діти будуть або через день займатися, або через тиждень. То ми, може, ще й Уляну будемо в “Совенята” через день відводити.

Усі батьки шоковані. ))

Отож, я й сама ні в чому не впевнена.

А мені здається, що "все", вже не будуть закривати. Люди всі втомилися, всім байдуже.

Я збираюся забрати Надію раніше, бо мені сказали, що на цьому тижні тільки на прогулянки будут її брати, тобто до обіду. Я вже поруч із садком в кафе сиджу, розмовляю із замовниками, ніяк не можу закінчити розмову. )))

Потім я їй обіцяла зайти в “Арома каву” по какао.

А потім додому підемо.

Краще наступного разу, бо не знаю, чи буде Надія в доброму гуморі.

### essay_id = 0013
Та якби ж їх було вдвічі більше або ж у чотири рази, старий Фіцвіг ідеально б їм підійшов, як і сама місіс Фіцвіг. Щодо неї, то вона була достойною йому парою в будь-якому розумінні. Якщо це не висока похвала, то назви вищу, і я скористаюся нею. Позитивне світло засяло біля ніг Фіцвіга. Вони сяяли в кожному русі танцю, як місяць. Передбачити, що буде далі між ними, було неможливо. І коли старий Фіцвіг та місіс Фіцвіг закінчили танок, прогресуючи та відступаючи, тримаючись обома руками за партнера, нахиляючись та відхиляючись назад, кружляючи, як спіраль, і повернулись на своє місце, Фіцвіг зробив знак "знято" так спритно, що сам почав дригати ногами і звівся знову без вагань.

### essay_id = 0015
— Це вже другий, — подумав.
Цього разу вже не злякався, бо цей другий труп лежав на спині і не виявляв жодних ознак життя і руху. Скшетуський просто додав ходу, щоб не йшла обертом голова. Очерет ставав все густіший, що, з одного боку, давало безпечний сховок, з іншого — значно утруднювало похід. Минуло ще пів години, ще година, він все ще йшов, але все більше і більше втомлювався. Вода в деяких місцях була така мілка, що не доходила йому до гомілки, хоча подекуди мусив заглиблюватися по пояс. Вимучувало теж незмірно довге витягування ніг із болота. Піт заливав чоло, і водночас озноб пробивав від голови до п'ят.
— Що це таке? — думав зі страхом в серці. — Невже я схибнувся? Болото якесь мовчазне; а що як не розпізнаю місця серед болота і промину?

### essay_id = 0017
Де мені краще жити, в квартирі чи у приватному будинку?

Таке запитання я ставлю собі постійно і час від часу відповідаю собі різнобічно.

Квартира дає такі переваги, як мобільність та доступність, на противагу заміського будинку, де навіть щоб купити продукти, потрібно буде послуговуватися транспортним засобом. Хоча разом із тим, віддаленість будинку краще для здоров’я людини як фізичного, так і психічного.

Заміський будинок може бути копією раю на цій землі). Підстрижена зелена травичка, хвойні дерева, невеличкий басейн, кущики корисних ягід для карапузиків, романтичні вечірні посиденьки під зоряним небом — це те, що може підсолоджувати наше життя, закарбовувати незабутні миті!

Сусіди. Напевно, це найболючіше питання. Квартира передбачає багато сусідів, а багато сусідів — це багато подразників. Можна не зважати на більшість із них, але ж куди подітися від кухонного смороду тітки Зіни або затхлого запаху черевиків дяді Толі?
У приватному будинку хоч і менше сусідів, але буває, що деякі можуть замінити з десяток квартирних. Чого вартує тітка Люба з її величезною купою відходів домашнього тваринництва.

Та все ж таки, розмірковуючи роками про вибір, де проживати: в квартирі чи будинку, я приходжу до висновку, що молодим жаданніше жити в міській квартирі, а вже старшим — перебиратися в заміський будинок.

### essay_id = 0028
Коли ми були молодшими школярами, вивчали народне прислів’я: "З миру по нитці — голому сорочка".
У той час глибокий сенс народної мудрості нам був іще недоступним через брак досвіду. А от тепер наочно бачу, як гуртом, спільними зусиллями, можна створювати корисні речі, які стануть у пригоді.
Завдяки вовняній пряжі, яку я купила в Іринки Агафонової, Світлани Андрійчук, а також ТМ “Ярослав”, витративши певний час, я зв'язала речі, необхідні для передчасно народжених малят. Із бавовни вийшов милий восьминіг, який може слугувати валиком під спинку дитині, а також іграшкою-подразником для "гасіння" спонтанних рухів малюка.
Це та категорія діток, яких небагато, тому шити одяг у промислових масштабах нерентабельно. Та вони є і вони надзвичайно потребують уваги й піклування. Батькам і рідним у непростий час після пологів вистачає турбот, щоб іще власноруч створювати в’язані речі.
Та в будь-якій країні знайдуться небайдужі майстрині, здатні поділитися своєю любов'ю, уміннями, часом і створити необхідні для таких малюків одяг, пледики, іграшки-комфортери.

### essay_id = 0035
Привіт, друже!

Мені прикро чути, що ти застудився; а втім, усе попереду! Моя бабуся завжди казала, що глибоке дихання та чай із листя глоду допомагають при хворобах. Будь-яка болячка омине, якщо дбати про себе. Головне, не занепадати духом.

Коли я хворію, то зазвичай п’ю багато рідини. Це допомагає організму вивести шкідливі сполуки. Крім того, я стараюся тримати ноги в теплі. Як кажуть у народі: "Тримайте ноги в теплі, а голову — в холоді".

Це мине за тиждень! Ми обов'язково зустрінемося знову. Я принесу твої улюблені солодощі та обніму тебе міцно-міцно. А до того бережи себе.

З любов'ю, твій Андрій.

### essay_id = 0057
Під час практики студенти ведуть щоденники, які систематично перевіряють керівники практик. Після закінчення навчальної практики з дисциплини, а також комплексної навчальної практики студентам виставляють заліки за результатами перевірки щоденників і особистого спостереження викладача під час практики.
У разі потреби з окремими студентами проводять співбесіду щодо виконання програми практики.
Студенти, які не отримали позитивної оцінки після завершення навчальної практики, матимуть академічну заборгованість, їх направлять на технологічну практику і вони зобов'язані повторно здати цей залік під час технологічної практики.

### essay_id = 0074
А я вам розкажу, що буде: в англійській, іспанській, італійській та німецькій вікіпедіях уже кілька років працюють потужні російські команди, куди разом зі звичайними редакторами входять й адміністратори. Ці люди отримують зарплатню, вільно володіють мовами, а за необхідності використовують технічні можливості, щоб редагувати статті з кількох акаунтів (професійні програми, що дозволяють це робити, коштують від 100 євро на місяць).
Роками українські редактори воюють за перейменування статті “Kiev” на “Kyiv” та десятків інших, лише минулого року ми добилися, щоб у Вікіданих (супутній проєкт Вікіпедії, звідки частково беруться дані для статей) використовувались англомовні тексти замість текстів російською, якщо української версії ще не створили.
Якщо в українській Вікіпедії ми маємо хоч якусь можливість боротися за об'єктивність, то у версіях іншими мовами (я не кажу вже про російську) всі зміни будуть видалені дуже швидко. Незгодним запропонують багатотижневі обговорення, які ні до чого не призведуть. Допоки ми не матимемо забезпечених державою команд редакторів, які боротимуться з фейками, на міжнародній арені ми поки що програємо. Чого не скажеш про українську Вікіпедію, там поки що все добре.

### essay_id = 0078
20 грн за кілограм картоплі — це дорого? Давайте розберемося. Щоб отримати картоплю, потрібно її посадити, потім — доглядати, далі — зібрати та доставити. Усе це займе пів року. Отже, 20 грн за кілограм картоплі економить вам пів року. Чи це дорого?

А 700 грн за квиток Київ—Львів — це дорого? Скільки часу займе дорога, якщо ви будете йти пішки? Уже не кажу про додаткові витрати на харчування та відпочинок. Якщо навіть їхати власним авто, окрім витрат на пальне та амортизацію, не забувайте, що ви за кермом, тож весь час ви фактично працюєте.

А чи 30 000 грн за рік навчання в університеті — це дорого? Подивимось, загальна вартість за 5 років навчання складе 150 000 грн. Припустимо, після навчання у вас буде середня зарплата, яка зараз становить приблизно 10 000 грн. Отже, що за ті самі 5 років, які ви навчались, ви заробите 600 000. Тобто в 4 рази більше, ніж вклали. Непогано, чи не так?!
...
Отже, коли наступного разу ви подумаєте, що щось дорого, спробуйте подивитись на це під іншим кутом. Ярлик “дорого” лише зупиняє вас, тому ставте собі краще запитання і не зупиняйтесь. #Логічно?

### essay_id = 0085
Від Мане до Герста та Бенксі. Саме так має виглядати курс мистецтва у загальних ЗВО. (Проте є прогалини, їх ніяк не уникнути у книзі скінченного об'єму ). Must read.

Головне, що хоч мені вже й запізно, але кілька разів хотілося покинути на деякий час фінтехи та компілятори і піти малювати...

- блог автора: www.bbc.com/news/correspondents/willgompertz
- сторінка оригіналу https://www.penguin.co.uk/b…/182131/what-are-you-looking-at/
- переклад: https://www.arthuss.com.ua/product-page/150-rokiv-suchasnoho-mystetstva-v-odniy-pilyu...

### essay_id = 0096
Я зайшов у таксі з Ейвері Найтом. Я не чув його вказівок водієві, але транспортний засіб швидко вирушив на Бродвей, повернув на П’яту авеню і знову рушив на північ. Із швидким серцебиттям я супроводжував цього чудового та обдарованого вбивцю, чий аналітичний геній і неперевершена самовпевненість спонукали дати мені надзвичайну обіцянку: привести мене в місце, де одночасно будуть присутні вбивця і нью-йоркський детектив. Навіть зараз я не можу повірити, що це можливо.

"Ви впевнені, що вас не ведуть у якусь пастку? — Я запитав. — Припустимо, що ваша підказка, якою б вона не була, повинна привести нас лише до присутності комісара поліції та кількох десятків поліцейських!"

### essay_id = 0097
Дивитись кіно — це відпочинок? Давайте подумаємо, упродовж перегляду фільму ви дивитесь на екран і щосекунди отримуєте нову інформацію, яка завантажується у ваш мозок. Отже, мозок не відпочиває.

Комп'ютерні ігри, соціальні мережі? Те саме, багато нової інформації.

Пити вино, пиво — це відпочинок? Для вашої печінки точно ні.

Шопінг? Постійний аналіз: подобається/не подобається.

Отже, якщо ви вважаєте, що мозок та печінка — це щось відокремлене від Вас, то можете вважати, що все вищезазначене — це відпочинок. Якщо ж ви справді хочете відпочити, варто спочатку визначитись, що ви вважаєте під “Я” у вислові: “Я хочу відпочити”. Для “Я” — руки-ноги — це один відпочинок, а для Я — людина — зовсім інший. Логічно?

### essay_id = 0100
Але з нашого спілкування разом, відвідин чи особистих бесід з Мей Мартою ні Гудлі Бенкс, ні я не могли здогадатися, кому вона надає перевагу. У Мей Марти було природне вміння ухилятися, і знала з колиски, як тримати людей у здогадках. ..
Як я і казав, старий чоловік Мангум був розсіяним. Лише згодом одного дня він дізнався, — мабуть, маленький метелик сказав йому, — що двоє молодих чоловіків намагаються закрутити голову молодій особі, доньці, або певному технічному придатку, що дбає про його комфорт.
Я ніколи не знав, що вчені можуть розглядати такі випадки. Старий Мангум словесно промаркував нас і легко класифікував Гудлі й мене як найнижчого ряду хребетних; і англійською він казав те саме, не вдаючись до латини складнішої, ніж Orgetorix, Rex Helvetii, якими я також послуговувався. І він сказав нам, що якщо він коли-небудь спіймає нас біля його будинку знову, то долучить нас до своєї колекції.

### essay_id = 0105
Старий Берман був художником, що жив на першому поверсі, під ними.

Вони знали таємницю, але вдавали, наче нічого не знають. Вони сиділи в їдальні і не виходили ні у вітальню, ні в якийсь інший зал.

Сашко Уськов, молодий хлопець років 25-ти, через якого все це почалось, давно вже прийшов і, як йому радив його заступник, дядько по матері, Іван Маркович, хороша людина, смиренно сидів у залі біля дверей, що вели в кабінет, та готувався до щирого пояснення.

### essay_id = 0108
Каналізація — то така річ, про яку ніхто не думає, допоки вона працює, а от як вона не працює, то викинути з голови її неможливо. Якщо ж каналізації 120+ років, із них останніх років 80 її змістовно не обслуговували, то процес ремонту часом буває нетривіальний.
Сьогодні поговоримо про:
1) типову систему каналізації в старих будинках;
2) проблеми каналізації: як уникнути і що робити, якщо вже сталося.
Каналізація принципово не змінюється, тому корисно буде всім, хто має вдома унітаз.. Стаття безвідповідально довга, тому вмощуйтеся зручніше і поїхали у світ духмяних підземель.
Типова організація каналізації
Каналізація в будинках еволюціонує повільно, але все ж таки змінюється. Для Львова великою віхою на шляху змін в каналізаційній мережі стало каналізування Полтви, що вплинуло на глибину залягання різних частин каналізаційної мережі і вимагало перепідключення багатьох будинків. Під час перепідключень часто проводили капремонт каналізаційної мережі будинку.
Розглянемо типовий приклад у самому центрі міста на тихій вулиці Котлярській: будинок №4, конскрипційний № 808 2/4, триповерхова прибуткова будівля 1890-х рр. у стилі історизму.
Оригінальний план каналізація виглядав, як показано нижче (скани з документів львівського міського архіву).
Image for post
Колектор є спільним для двох будинків, права гілка йде з будинку номер 2.
Жодних перехоплюючих колодязів чи ревізій не позначено, суцільна “труба” довжиною метрів 20 — як його обслуговувати? Рішення було просте: колектор мурований із цегли у формі арки і при цьому розмір із багатократним запасом. На око внутрішній простір був приблизно 60х120 см, ми відкопали його під час капремонту.
Image for post
На фото можна оцінити ширину правої стінки колектора.
Колектор робили таких розмірів, що років 50 можна було не хвилюватись про засмічення, хоч цілу капусту туди скидай. У нашому випадку колектор добре зберігся, тому що ним користувались 20–30 років максимум. Кладка колектора в 4–5 рядів цегли, хоч як фундамент використовуй. 
За двадцять із хвостиком років відбувся один із етапів каналізації Полтви і будинок перепідключили. Точка входу в вуличний колектор опинилася на великій глибині, арку не перемуруєш, і вимушено каналізацію переплановують на більш сучасний манір.
Image for post
Image for post
План каналізації після переробки, загальний і поверховий плани.
Це вже виглядає досить сучасно:
З’явився лоток (1) із бетону, куди надходить усе з центрального квартирного стояка з чавуну(5) і перенаправляється далі. Лоток — цегляне склепіння і бетонне ложе у формі рівчака, яким протікає вода.
Перехоплюючий колодязь (2) дозволяє простіше обслуговувати каналізаційну систему і вловлює сміття. Технології змінювались швидко, колодязі кінця XIX ст були переважно муровані з бою цегли і бетону, а з плином часу з’являються дуже сучасні на вигляд литі бетонні кільця.
З’явилась решітка для збору дощової води(3).
Прокладена “труба”(4) — бетонне ложе, обмуроване цеглою.
Проблеми каналізації
Зробімо акцент на матеріалах, які використовували в той час — чавун, цегла і бетон. При правильному виконанні і обслуговуванні будуть служити довго, але, на превеликий жаль, не вічно.
Давайте поглянемо на фотографію труби (склепіння і бетонне ложе) після 80 років експлуатації.
Image for post
А труби нема. 
Труба спрацювала краще фокусника і зникла.
Основні фактори, які посприяли зникненню труби.
Каналізаційні стоки — це майже як піскоструйна машина. Вода з домішками летить трубами і дере-дере-дере, вишліфовуючи усе в нуль.
Волога з агресивними домішками (луги, кислоти) розм’якшує цеглу і цементний розчин. Випадає перша цегла з арки і далі йде ланцюгова реакція, арка повільно обвалюється, каналізацію чистять, воно працює трошки — і так по колу.
Газова корозія. Навіть коли води нема, вологість є постійно. Цегла і розчин руйнуються під впливом випарів 24/7.
Аналогічною є доля лотків, що з’єднували стояки з колодязями, тільки їм гаплик приходить швидше: вода летить із висоти трьох поверхів і лупить у дуже міцний бетон, який терпить кілька десятиліть, але потім здається і починає протікати. У когось із сусідів мокра стіна або ж у підвалі вологість.
Розмивання йде повільно, тому каналізація деградує поступово, допоки в один прекрасний момент не починається найтиповіша проблема горизонтальних труб.
Залом.
Ви бачите заломи труб майже кожного дня дорогою на роботу.
Image for post
Image for post
Image for post
Залом з висоти людського зросту.
Труби частково або повністю нема, а може, вже радянська влада поміняла цегляну кладку на азбестоцементну трубу, і та теж зламалась, і земля почала сипатись у отвір, де її змивав потік води. Утворилася порожнина, а на поверхні — яма.
Колодязь
Дамо спокій проблемам із трубами і поговоримо про колодязі.
Із ними дві проблеми:
- забивається вихід;
- обсипаються стіни.
Насамперед колодязі знають про все, що ви викидаєте в унітаз, тому посоромтесь. Я бачив не так багато колодязів, але з них витягали цікаві речі: кульки сміття, дитячи памперси. Проте рекорд найтупішої ідеї скинути щось в колодязь — сусіди ремонтували квартиру — в майстрів, яким намалювалось пів куба лишнього щебню, і вони його засипали в колодязь, бо ж “попливе”.
Коли в колодязі стоїть вода, то йому набагато швидше приходить гаплик — це аксіома. Вони створені як ревізійні і перехоплюючі, щоб через них мати доступ до труби або перехопити пікові навантаження (злива), а не бетонні стакани. Я бачив дев’яносторічний колодязь, який виглядав як новий, там вода вище, ніж на метр, в житті не піднімалась.
Коли ж колодязь халтурно зроблений або часто підтоплений (ще й взимку, а часом і без щільної кришки), вода розмиває стінки — і він починає обвалюватись. Далі симптоми прості: вода просочується із забитого колодязя в землю, навкруги мокріють стіни, підтоплюються підвали.
Image for post
Невеликий колодязь розчинився у воді.
Як жити далі?
Усе вимагає якогось мінімуму уваги і каналізація не виключення. Є декілька факторів, на які потрібно звертати увагу, щоб вчасно відреагувати на проблему.
Просідання землі чи провалля в потенційних місцях проходження труб. Типові точки: просідання біля люків чи де труби дощової каналізації входять у землю.
Мокрі плями на стінах. Типові місця: стіни, що межують з внутрішнім двориком будинків, або фасади біля вхідних дверей у під’їзд.
Підвищена вологість у підвалі — звідкись підтікає, тут потрібно розуміти, де є труби і куди направлений нахил.
Смердить каналізація у дворі, підвалі чи деінде — десь є залом і через провалля виходить повітря із труби.
Побачили щось таке — повідомте своє ОСББ, керівну компанію чи ЛКП. Так, вони мали б самі обстежувати, але це і ваш будинок — на біса він вам мокрий і смердючий?
Якщо пощастить, то все обійдеться невеликими розкопками.
Image for post
Гра у археологів, львівський підвал.
Якщо ж не пощастить і діло запущене, то проблеми будуть більші.
Image for post
Глибина копання вручну — метрів 5–6
Підсумок простий:
- в унітаз дурниці не зливаємо (актуально для новобудов на 200%);
- десь мокро, смердить чи земля провалилась — комусь повідомте. Не знаєте кому — наберіть “Гарячу лінію Львова” чи у фейсбук їм напишіть.
Хто дочитав — молодець, так переможемо!

### essay_id = 0109
"Жалюгідне виправдання для виманювання людських грошей кожного грудня, двадцять п'ятого числа! — сказав Скрудж, застібаючи своє чудове пальто до підборіддя. — Але я сподіваюся, ти матимеш цілий день. Будь тут із самого ранку наступного дня." Клерк пообіцяв, що буде; і Скрудж вийшов, продовжуючи бурчати. Офіс зачинився, коли сутеніло, і клерк разом із хлопцями, в честь Різдва, з довгими кінцями білого покривала, що звисало нижче його талії (він не міг похвалитися гарним пальтом), разів зо двадцять скотився вниз по схилу Корнхілла, а тоді щодуху побіг додому на Камден, щоб зіграти з дітьми в піджмурки. 
Скрудж сумно повечеряв у звичній сумній таверні; і, прочитавши всі газети, витратив решту вечора на свою банківську книжку, після чого пішов спати. Він жив у будинку, що колись належав його покійному партнеру. Це були похмурі кімнати в підвальних приміщеннях двору, які займали так мало місця, що здавалося, ніби будинок замолоду втік від усіх, граючи в хованки, і так і не повернувся. Тепер він був дуже старий і похмурий, бо ніхто тут не жив, окрім Скруджа, інші кімнати винаймали під офіси. Подвір'я було темне, тому навіть Скрудж, що знав тут кожен камінь, пробирався навпомацки додому.

### essay_id = 0111
— Я не лікар. — кажу. — Чому ти не підеш і не звернешся до лікаря?
— Босе, — каже він, — лікаря Хоскінса немає в місті, він пішов до хворого, що живе за двадцять миль звідси. Це єдиний лікар в місті, і містеру Бенксу дуже погано. Він послав мене, щоб я попросив вас прийти.
— Як людина до людини, - кажу я, — Я поїду й огляну його.
Отже, я поклав пляшку ліків у портфель та пішов угору до маєтку мера, найкращого будинку в селищі, з мансардним дахом та двома срібними псами на газоні.
Цей мер Бенкс увесь сховався у ліжку, що виднілися лише борода і ступні ніг. Його нутро видавало шум, який міг почути кожен у Сан-Франциско, хто гуляв у парку. Молодий чоловік стояв біля ліжка, тримаючи стакан із водою.

### essay_id = 0116
Bet two for good. Народжені знову

Беррі Морроу, сценарист фільму, згадуючи зустріч Лоуренса Піка (прототипу одного з головних героїв) і Дастіна Гоффмана, стверджував: “Коли Пік проходжувався кімнатою, вдаряючись головою і плескаючи в долоні, Гоффман водночас упритул рухався позаду і намагався дзеркально відтворити усі рухи, приміряючи образ, неначе пальто». Чи здогадувався актор під час цього “підготовчого” ритуалу, що за декілька років “Людина дощу” стане світовим явищем, збере найбільшу касу в США за 1988 рік та отримає чотири Оскари, один із яких дістанеться саме Гоффману. Популярність картини також підвищила обізнаність суспільства з аутизмом, а дослідження 2010 року визначило 1988-й як глобальний «рік змін» для наукових і медичних досліджень у цій галузі. Історія замовчує, але, озираючись назад, “Людина дощу” ніколи не була стрічкою про хворобу. Це була казка про двох відчужених братів та 2 їхні подорожі: перша була на колесах розкішного лімітованого Б’юїка 1949 року, а друга тривала 6 днів на шляху до сердець одне одного.

Дивно, але найслабшим (абстраговано від інших елементів не слабким) місцем фільму є форма оповіді. Будьте уважні, не сама оповідь, не цінності та шляхи персонажів, закладені у сценарій, а лише “каркас”, “обгортка”, якщо бажаєте.

Історія, безумовно, наслідує банальну формулу, здивувати якою важко було ще понад 30 років тому, не кажучи вже про сучасну епоху. Чарлі Беббіт, молодий та егоїстичний продавець коштовних автівок, дізнається, що його покійний батько залишив у спадок 3 мільйони доларів новоявленому братові Реймонду, який страждає аутизмом та вже добрих років двадцять перебуває у спеціальній установі для людей із психічними розладами. Складний характер зухвалого бізнесмена зумовлений психологічними травмами, отриманими ще у дитинстві. Його мати померла, коли Чарлі було лише 2 роки, з батьком він завжди мав жахливі стосунки, а про існування рідного брата взагалі нічого не знав. Єдиною радістю для малого був уявний друг на дивне прізвисько Людина Дощу. Але з роками і той зник. Отже, розлючений тим, що батько, якого він не бачив 10 років, не залишив йому абсолютно нічого, Чарлі “викрадає” Реймонда з лікувальної установи, щоб отримати права на частину великого спадку та врятувати автомобільний бізнес, який знаходиться на межі руйнації. Цинічні приховані мотиви стають останньою краплею для Сюзанни — дівчини Чарлі, яка нерідко буває голосом розуму свого хлопця. Чарлі дратує обмеженість брата та його залежність від чіткої рутини, недотримання якої призводить до нервових зривів. Йому байдуже до ближніх і бракує емпатії, тому протягом кількаденної дорожньої пригоди молодший Беббіт усіляко використовує Реймонда.

Жанрово “Людина дощу” вважається подорожнім фільмом, але і до цього аспекту є претензії. Деякі фрагменти з головними героями у Б’юїку, що на тлі заходу сонця неквапливо прямує у далечінь, відчуваються зайвими і вбивають динаміку кінофільму.
Дякувати режисеру, сценаристу і акторам, структурні недоліки не псують суті цього фільму. Як би незграбно це не звучало, але вона полягає у розвитку характерів і стосунків головних героїв. Важко не “антондольнічати”, але маленькі деталі в діалогах, двозначні реакції героїв та інші цікаві дрібниці, помітні лише під час уважного і ретельного перегляду, настільки поглиблюють образи, що глядач відчуває екзистенційну насолоду.

-So, what are you doing in Las Vegas?
- We’re counting cards.
- You’re counting cards?
- We’re counting cards.
- That’s interesting.
- We’re counting cards.
- I know you’re counting cards, what else are you doing?

Як можна зняти фільм про чоловіка, що від самого початку не здатен змінюватися, все життя якого спирається на жорстку рутину? Як зіграти вільно й широко дуже “обмежену” роль так, щоб твій герой постійно впливав на навколишніх? Припускаю, що Дастін Гоффман насолодився неможливим акторським викликом.
Декілька слів про Тома Круза. Це дійсно одна з найкращих робіт “вічного каскадера”, сповнена тонкощів та нюансів. Зміни у його характері відчуваються зворушливими і природними, а не зумовленими сюжетом. Цікаво, але Том, який за свою кар’єру неодноразово грав негідників, що перетворюються на хороших хлопців, ніколи не намагався проєктувати своїх персонажів на реальне життя?

Залишимо жарти. Найцікавіша особливість стосунків Реймонда і Чарлі полягає в тому, що, зустрівши один одного, кожен із них перероджується (особистісно чи соціально). Умовно брати взаємопов’язані. Слідкувати за життям кожного з Беббітів поодинці було б нудно. Дастін Гоффман балансує героя Круза і не дає йому стати карикатурним. Також занадто складно зняти фільм, де персонаж, що має аутизм, — єдиний протагоніст. Його цікаві особливості розкриваються лише за умови впливу на навколишніх. Якщо Реймонд у 50 років вперше цілує дівчину, танцює, і взагалі настільки сильно соціалізується, то Чарлі перший раз на 26-му році життя вчиться піклуватися про когось іншого. Не випадково для глядача створюється дивна суперечність: молодий бізнесмен пам’ятає про вигаданого друга, але не може згадати рідного брата, який потім і виявиться тим вигаданим другом. Це і свідчить про те, що герой з часом змінився і метафорично був народжений знову. Вважається, що поштовхом для зміни ставлення Чарлі до Реймонда було усвідомлення 2 фактів:

1) Реймонд геніально обдарований;
2) саме він був “людиною дощу”.

Насправді цей процес був запущений раніше. На самому початку фільму молодший із Беббітів питає доктора Брюнера, що доглядав за Реймондом та був другом батька, чому ж він, знаючи Чарлі змалечку, не повідомив про те, що у нього є брат? У відповідь він отримує гостре, як кинджал, риторичне питання: “А ти що, щось би з цим зробив?” Пильнуйте за реакцією Беббіта. Зустріч із тим самим Брюнером у кінці стрічки символізує завершення цієї трансформації. Чарлі ставить йому майже те саме запитання: “Чому ніхто не говорив мені про існування брата? Було б дуже приємно знати його протягом більшого періоду часу, ніж останні 6 днів”.

“Людина дощу” підіймає безліч важливих тем і питань. Але якщо брати головне, то ця картина нагадує нам, що кожен перехожий, якого ми бачимо на вулиці, не був народжений без надії на щось краще.

### essay_id = 0118
Збираємо під цим постом талановитих людей та їхні корисні вміння!
Товариство, якщо хтось шиє, майструє, проводить онлайнові заняття, йогу, кунгфу, кінезіологію, масаж, мандрує, виготовляє домашню косметику, лікує, займається дизайном, програмує, готує домашню пастилу чи пече домашній хліб, будує, музикує, читає, роботизує, ремонтує, готовий бути для інших персональним тренером, людиною, що допомагає з покупками, радником чи помічником тощо,  напишіть про себе і своє заняття в коментарях. Можливо, саме ваша пропозиція комусь дуже потрібна в наш час!

### essay_id = 0123
Після того, як я вимив посуд і поставив коней на свіжу траву,  я перейшов вбрід річку і пройшов шлях повільно через кедри, зупиняючись дорогою до вершини, схожої на сідло.

Це був чудовий день. Ніколи в житті я ще не бачив стільки пташок, так багато бабок, коників таких крилатих і жалких польових чудовиськ у повітрі. 

Я дослідив схил, який нагадував сідло, від підніжжя до вершини. Я знайшов лише абсолютну відсутність хоча б одного знаку, що має стосунок до закопаних скарбів. Не було ні гірки з каменів, ні старих слідів пожежі на деревах, ані натяків на три сотні тисяч доларів, як вказувалось у документі старого чоловіка Рандла.

### essay_id = 0124
Green Forest — це не про англійську. Принаймні не для мене...

Green Forest — це про бажання бути першим та кращим. Це про витримку та взаємопідтримку. Це про самоповагу та розуміння, хто ти є. Це про вміння працювати 24/7, іноді без вихідних, і ще якось намагатися вижити в цьому ритмі... Це про карантин, який для тебе не відпочинок, а ще в мільярд разів більше роботи... Це про компроміси та вміння підлаштовуватися один під одного, навіть коли не дуже хочеться... Це про вміння побачити хороше в людях, навіть коли вони його самі в собі не бачать. Це про віру в інших ще навіть більшу, ніж в себе.

### essay_id = 0125
1. Насправді є демонстрації і за традиційні сімейні цінності, але вони не викликають такий шок тому, що це більшість. А в нас, якщо ти не в більшості, ти неадекват. 2. ЛГБТ не нав'язують свої погляди. Як взагалі можна нав'язати сексуальну орієнтацію? Як можна змусити когось любити? Але їхні методи інколи провокативні, тут нічого не скажеш. 3. Казати, що природа влаштувала так: чол. + жін. — трохи нерозумно, бо нічого в природі немає на 100%. Кому вона дала таких гормонів, таке йому й подобається. І що з того, що ти в меншості, таке трапляється в інших тварин також (не тільки в людей). Кожен має право бути тим, ким він хоче бути. І не боятися цього. Усім любові.
Чому природа створила також безпліддя, як y чоловіків, так і у жінок? Є і такі збої в цій еволюції, але ми ж не засуджуємо цих людей. Є чайлдфрі, для яких діти — це зло. Знову, ми на це спокійно реагуємо, бо не для всіх мати дітей — це пріоритет. Саме тут вони користуються розумом, а не інстинктами. А коли двоє хочуть бути разом, а потім присвятити себе наступному поколінню, — хіба це не природа, еволюція, інстинкти?
А паради якраз на те і спрямовані, щоб люди не сприймали сексуальні меншини пухлиною суспільства. Я просто не уявляю, як я могла б існувати, коли була б у меншості та переживала, чи можна мені брати за руку чи цілувати людину, яка мені симпатизує, бо хтось не так подивиться, чи казатиме мені, що я пухлина і кого мені любити.
Дитина ж повинна бути у щасливій сім'ї, де про неї піклуються, оберігають, розвивають. І немає різниці, хто це їй дасть: два тати, одна мама чи тато й мама. Далеко не всі сім'ї, де є чоловік і жінка, дають дітям турботу чи підтримку. Тому мені дивно, що досі здобувають більший резонанс гей-сім'ї, які всиновлюють, ніж традиційні сім'ї, які відмовляються.

### essay_id = 0127
"Необхідно подорожувати. Жити — необов'язково", — ці слова Вільяма Берроуза якнайкраще характеризують моє ставлення до світу. Мандри здавна цікавили мене, я присвятив їм чимало часу, тому вважаю, що все ж таки щось у цьому тямлю. А ще я розумію, що втратити таку можливість, як поїздка до Харкова за програмою “Твоя Країна”, було б жахливою помилкою.
 Мені 18, навчаюся в медичній академії у Дніпрі, нещодавно закінчив I курс. Окрім свого медичного покликання, приділяю багато уваги різноманітній літературі: від сатиричних романів і до науково-популярної літератури на різні теми. Як і кожна далекоглядна людина нашої епохи, вивчаю англійську мову, в чому досяг неабиякого успіху. Загалом, усіма силами працюю над тим, щоб бути гідною людиною свого часу, мати непогані перспективи, які могли б відповідати моїм амбіціям.
 Але давайте перейдемо до найсолодшого: чому ж саме “Твоя Країна” і Харків? По-перше, проєкти такого масштабу і таких цілей — це справжня рідкість для України, тому їх треба всіма силами підтримувати. Я вважаю, що найкращою підтримкою є участь у таких заходах. По-друге, Харків багато хто називає одним із найкрасивіших міст. А у компанії з приємними людьми така подорож тим більше варта уваги. Ну і нарешті, ми повинні бути відкриті до нових вражень, тому що вони нерідко покращують нас як особистостей і дають наснагу зробити світ навколо кращим місцем для життя.
 Отже, я з нетерпінням чекаю відповіді і на можливість якомога скоріше поринути у вир чудових пригод.

### essay_id = 0128
Про щирість ділитись інформацією.

Знаєте, я з тих творчих натур, які черпають своє натхнення від інших людей. Я можу написати вірш чи есе після прогулянки парком. Мені достатньо тільки побачити гармонійну в усьому людину. Це відчувається (я про гармонію). А ще є люди, які настільки гарні, доглянуті, розумні, що я, взявши всю свою сміливість, підходжу запитати у чому ж їхній секрет. Звичайно, так рідко буває і за певних обставин (на тематичній події, закритому виступі, у спільній великій компанії). Мені важливо не порушувати простір іншої людини.
І як реагують? Більшість приємно вражена та залюбки ділиться. Але є й такі, які сприймають мене як "крадія", що намагається відібрати у них щось цінне та привласнити. Останнє мене дуже дивує, адже я за безкорисливість у поширенні інформації як в особистому житті, так і в роботі.

Ось у нашій #evotalents_team є поняття #sharingiscaring, на якому базуються командні цінності. Колега Марина навіть писала окрему статтю про це.

Так ось, усе, що ми маємо, – результат того, що ми віддаємо. Здається, це настільки запилена філософія, що я її пам'ятаю ще зі школи.

Коли у мене запитують контакт перукаря, якими засобами догляду за шкірою я користуюсь, де я придбала певну річ, звідки я дізналась про щось, де найсмачніший круасан у місті, чи маю знайомого психотерапевта, чи можу допомогти відредагувати резюме та дати кілька порад і так далі, то я залюбки ділюся (можу навіть сформувати путівник, прокласти маршрут). Це те найменше від мене, що може зробити іншу людину більш гармонійною. І це так надихає!

Вірю, що мене зараз прочитали саме такі люди.

### essay_id = 0133
У війні без війни загинуло 69 радянських військових. За офіційними даними — у результаті трагічних випадків і хвороб, адже бойових дій на Кубі буцімто не було. А скільки їх насправді, безіменних і забутих, не повернулося з Острова Свободи, можна лише здогадуватися. Хоча рахунок іде на сотні, їх там не було. Нас там не було.

Лише 1994 року Кабінет Міністрів України визнав “кубинців” воїнами-інтернаціоналістами. Тоді, вперше за багато років, ми відчули себе потрібними нехай не тій, нехай цій країні. Ми відчули себе видимими. Ми могли говорити. Нарешті ми могли говорити.

### essay_id = 0142
Що не так з політикою сусідства ЄС?

Як стверджує Майкл Емерсон, розуміння історичного наративу формування Європейського Союзу може допомогти нам зрозуміти те, як ЄС розробляє свої політики. Розширення Європейського Союзу в 2004 році не лише збільшило склад з 15 до 25 держав-членів, але й суттєво змінило підходи у формуванні зовнішньої політики ЄС. Тому Європейську політику сусідства та процес розширення ЄС було розпочато фактично одночасно у 2004 році. Через вступ ще десяти країн Брюсселю потрібно було швидко розробити узгоджену зовнішню політику щодо своїх нових сусідів, щоби виступити сильним і вигідним політичним і економічним партнером у регіоні.

Яка ціль політики сусідства ЄС? Метою політики сусідства ЄС було проголошено запобігання виникненню нових ліній розділення між розширеним Євросоюзом та його сусідами і посилення процвітання, стабільності та безпеки усіх в регіоні. Політика сусідства має в своїй основі «євроцентричні» цінності демократії, верховенства права та поваги прав людини.

Політика сусідства ЄС пропонує чотири пріоритетні напрями: належне врядування (good governance), спрямоване на створення справедливого, інклюзивного та стабільного суспільства з максимальною повагою до прав людини та громадянського суспільства; економічний та соціальний розвиток, створення робочих місць для молоді як ключовий захід для забезпечення економічної стабілізації в регіоні; співробітництво в секторі безпеки, здебільшого в галузі запобігання конфліктам, боротьби з тероризмом та політики протидії радикалізації; співпраця у сфері регулювання міграції та мобільності, яка стосується заходів із протидії нелегальної міграції, торгівлі людьми тощо. Нарешті, увагу також приділяють енергетичній безпеці та кліматичним заходам. Загалом ідея політики сусідства полягає в тому, щоб зробити сусідів країн ЄС більш схожими на них самих.

У цьому есе ми будемо торкатися певних проблемних питань на етапі формування політики сусідства, що спричинили необхідність її змін під впливом внутрішньо- та зовнішньополітичних викликів.

Дизайн політики. Як стверджує Стефан Лене, сама ідея одного набору стандартів і процедур, що могли бути застосовані до всіх країн-сусідів Євросоюзу виявилась непридатною для ЄС: занадто амбітною для більшості партнерів і недостатньо привабливою для деяких із них. Власне, концепція політики сусідства ЄС була сформована дещо поспіхом: Європейська комісія екстраполювала власний набір норм, законів та інструментів, не визначаючи при цьому, до якої міри закликати нових сусідів ЄС приймати aqui communitaire.

До того ж на етапі, коли офіційно було проголошено політику сусідства, тривав так званий Барселонський процес: переговори щодо посилення партнерства між країнами ЄС та країнами Середземномор’я. Підписана у 1995 році Барселонська декларація передбачала співпрацю у трьох сферах задля «перетворення Середземноморського басейну на територію діалогу, обміну та співробітництва, що гарантує мир, стабільність і процвітання». Серед цих трьох сфер уже було передбачено економічне і фінансове співробітництво і поступове утворення зони вільної торгівлі. У 2008 році було утворено Середземноморський союз, який містить всі країни-члени ЄС та 15 країн Середземномор’я.
Після того, як Польща ввійшла до складу Європейського Союзу, вона заручилася підтримкою країн Балтії та Швеції у активному просуванні ідеї посилення впливу ЄС на східних сусідів. Тож у 2008 році було проголошено Східне Партнерство.
Оскільки одна частина країн Євросоюзу була більше зацікавлена у співпраці з країнами Середземного моря, а інша, і, на мою думку, менш впливова — у співпраці зі східними сусідами, ідея єдиної політики сусідства зазнала краху ще на початку її формування.

«Туманні перспективи».
Нечіткі бенефіціари співпраці, натомість визначені зобов’язання.
Туреччина кейс.
Методологія вступу?
Чому так багато вимог до «друзів» ЄС? Що означає бути сусідом ЄС? Критика підходу «все, крім інституцій» (Романо Проді, президент ЄК).

Чи є політика сусідства ЄС тільки способом забезпечити мирних і безпечних сусідів?
FTA (Договори про вільну торгівлю) – це імпорт цінностей?


Зовнішньополітичні шторми.
Погіршення показників країн-сусідів.
Повільна реакція ЄС на революції, повстання у країнах-сусідах тощо.
Обмежена ефективність і вплив політики?

Натомість розглянемо питання її ефективності. Під ефективністю ми розуміємо досягнення або ж прогрес у досягненні цілей у чотирьох ключових напрямах, перерахованих вище.

Результати підтримки Європейським Союзом двох регіонів Європейської політики сусідства (Схід та Південь) свідчать, що вплив Європейської політики сусідства на запуск реформ у сфері управління був обмежений.

Виділяються кошти (15,5 млрд євро!!) – як їх витрачають? На що?

Своєрідний аудит політики.

Висновок
Більшість відомостей вказують на те, що ще занадто рано давати чітку відповідь з огляду на недавній характер ЄПС.

### essay_id = 0144
Маю що сказати про український телеканал для окупованих територій.
Державний канал «Дом» запустили в ефір на тимчасово окуповані РФ території, де зазвичай вже є покриття російськими каналами. Метою каналу є «повернення жителів окупованих територій до культурного, політичного та громадського порядку денного України».
85% ефіру каналу буде інформаційно-розважальним, зробленим компаніями «1+1 Медіа» (Коломойський), «Інтер медіа груп» (канал Інтер), «Медіа Група Україна» (ТРК Україна, Ахметов) та StarLightMedia (СТБ, ICTV, Новий, Пінчук). Лише 1 годину на добу канал буде показувати власний контент, тобто новини. Все інше — ретрансляція інших каналів. Гендиректор каналу — Юля Островська, колишній директор із виробництва студії «Квартал-95».
Канал створювали на основі каналу UATV. Його консультантами стали ведучі на проросійському каналі 112-Україна Володимир Полуєв і Ганна Степанець. Через співпрацю з 112 із каналу в січні звільнилось дві третини працівників.
Бюджет «Дому» на 2020 рік (разом з Укрінформом) складає 257 млн грн. 50 мільйонів для ATR не знайшли, зате знайшли 250 для «Дому».
Інтер пропагує українофобську позицію й «вибачається», що їм через закони доводиться частково мовити українською, війна у них “вєлікая отєчєствєнная”, а в Криму та Донбасі не все так однозначно. Донедавна Інтер взагалі належав російському «Першому каналу», потім формального власника змінили. Плюси та СТБ давно і з успіхом створюють низькоякісний заангажований контент, в ТРК Україна на Донбасі йде «громадянська війна» (наприклад, серіал «Нє зарєкайся»), а 112 неодноразово критикували за відсутність балансу думок і явно проросійську позицію. Один раз 112-й навіть намагався себе підірвати, але то вже інша історія.
Тепер простими словами:
Україна на окупованих Росією територіях показуватиме програми, створені або відвертими українофобами, або російськими виробниками. Які «новини» зробить для глядачів канал із такими консультантами, легко собі уявити. Тепер весь Донбас, який хоч трохи сумнівається і не до кінця зомбований російським ТБ, із іншого, начебто українського боку, побачить те саме, що і з російського. І пазл складеться. За наші з вами гроші, до речі.

### essay_id = 0146
"Пробач мені, — сказав я, — втім, я не думаю, що ти знайдеш Джолнса".

Таксі зупинилося перед однією з найбільш розкішних резиденцій на бульварі. Перед будинком туди-сюди ходив чоловік з довгими червоними вусами та з маркою детектива, яка майоріла на комірі його пальта. Тепер та тоді чоловік би зголив ті вуса аби відкрити лице, але тоді я б розпізнав одразу славетну візитівку великого детектива Нью-Йорка. Джолнс не зводив гострого погляду з дверей та вікон будинку.

"Що ж, докторе, — сказав Найт, не стримуючи нотку тріумфу в голосі, — ви бачили?"

"Це неймовірно, неймовірно!" — я відразу не стримував вигуків, коли таксі їхало зворотнім шляхом. "А втім, як ви це зробили? Завдяки якому індуктивному процесу..."

### essay_id = 0155
Шостий допис #хуізкопірайтер — про тексти для друку. Враховуємо все: буклети, ліфлети, постери, листівки, навіть книги, якщо у бренду є така потреба. Схема роботи з ними, як із сайтами, але з серйознішими вимогами до грамотності, адже передрукувати наклад дорого.

1. Розпитуємо клієнта, для чого готується матеріал, яке його завдання, для кого призначений і за яких умов буде роздаватися. На цьому етапі копірайтер може порадити цікавіший формат, ніж вигадала компанія. Наприклад, якщо бренд планує презентувати себе на конференції і готує матеріали в промопакет, копірайтер поставить під сумнів, чи буде ефективною звичайна листівка і чи звернуть на неї увагу.

Також копірайтер враховує, чи підходить формат для тієї кількості інформації, яку бренду необхідно передати. Якщо це можна зробити одним реченням замість шести сторінок — формат скорочується. І навпаки. Щоправда, виникає питання, як копірайтеру оцінювати свою роботу. Очевидно, розрахунок за знаками провокує його до нечесності.

2. Після узгодження формату копірайтер збирає інформацію. Нормально, якщо компанії доводиться за його проханням рахувати бізнес-показники, просити у клієнтів відгуки, призначати з керівником інтерв’ю. Копірайтер не вигадує красиву інформацію, він її лише використовує.

3. Копірайтер нарешті доходить до того етапу, з яким його й асоціюють, — створює текст. Пише з урахуванням верстки, пам’ятаючи визначені обсяги і обрану стилістику.

4. Клієнт узгоджує текст, вносить правки. Від клієнта не вимагають коментарів щодо мови і форми, лише перевірки фактів. Якщо ж клієнт сумнівається, чи текст виконує поставлене завдання, він запитує про це копірайтера, і в діалозі вони знаходять відповідь. Сценарій, коли клієнт переписує текст, неприпустимий і означає одне з двох: 1) клієнт не перевірив кваліфікацію копірайтера під час знайомства; 2) клієнт не вміє довіряти професіоналам.

5. Коли текст узгоджений, його вичитує коректор. На цьому етапі виправляють стилістичні, граматичні і пунктуаційні помилки, усувають одруківки, форматування тексту набуває цілісності.

6. Після верстки тексту копірайтер фінально вичитує текст, аби переконатися, що не з’явилося нових помилок і що дизайн правильно розставляє акценти.

7. Копірайтер, якщо є можливість, підглядає, як аудиторія реагує на промоматеріал. Залежно від результату, використовує фідбек або як бальзам на душу, або як мотивацію для професійного зростання.

### essay_id = 0170
Мутон
— Тільки ви чуєте свої думки?
Солдат заховався за монолітом поламаної стіни, піднявши зброю вверх, щоб не було видно що він там ховається, прислухався до кожного кроку, який дробив цеглу, як пісок. Його крок був важким і кожний наступний усе більше дратував. У мене була лише одна спроба, вистрілити в нього треба вище грудей, інакше весь удар прийдеться на броню, і тоді він просто розірве мене свої кігтями.
Знаючи, що я досі тут, він почав ламати усе довкола, і в один момент він замахнувся, щоб розламати ту стіну, за якою я ховався, це був момент, якого я чекав, бо знав, що він близько і не очікує моєї появи. Вистрибуючи назад до протилежної стіни, зробив постріл і влучив... У руку? Ні! У момент, коли він замахнувся і притримав руку, закриваючи голову, постріл тільки завдав йому важкої рани, але стимулятори, вживлені в нього, заблокували всі болючі відчуття, штовхаючи його руйнувати і вбивати, і він метнувся з великою швидкістю на мене, не даючи мені навіть шансу зробити другий постріл.
Я чув багато історій про цих горилоподібних зелених воїнів, що можуть лише одним ударом пробити броню, яку навіть дробовик не пробиває. І такий один зараз летить просто на мене з піднятими руками, які замахнулися добити надокучливого комара. З шаленим криком його руки, долітаючи до моєї голови, просто втратили той імпульс, що мали на початку, а тіло врізалося в стіну за крок до мене. І коли пролунав звук пострілу снайперської гвинтівки, я зрозумів, це не остання моя місія.

Він був останній за сьогодні. Наші радари просканували місцевість, щоб визначити аномальні хвилі, які видають прибульці, хоча я не до кінця розумію, як саме це працює, але відділ досліджень на базі робить чудову роботу, ці прилади ще не давали жодних збоїв.

— Повертаємося на базу! — крикнув командир. — Поранених несемо на Ренджер, решта зберіть трупи та технології прибульців. Швидко!

## База
Ми нарешті вдома. Це місце стало моїм домом, відтоді як мене забрали в новобранці з міста, яке розробили прибульці, але нам казали, що це були лише наслідки отруєння. Коли до мене підійшов майор Рено і змалював те, який мають вигляд прибульці, я йому повірив, тому що здавалося, наче він бачив їх не вперше, згадуючи кожну дрібницю. З того моменту минуло 7 років. Ми досі воюємо з прибульцями і тримаємо усе в секреті, поки їхні технології надто потужні, щоб давати до них доступ іншим.
На базі є група вчених, яка була завербована ще на початку створення таємної організації X-COM, і вона зробила великий прорив у вивченні нових сплавів та плазмової зброї, які використовують ворожі юніти. Наші підрозділи вже також успішно дещо використовують і показали себе дуже добре. Все, що нас не вбиває, робить нас сильнішими.

## Псі-сила
Зазвичай усі дослідження на базі засекречені, але дещо вдається дізнатись, все ж таки ми перші, хто зустрічається лицем до лиця з ворогом, і тримаємо в руках те, що науковці беруться розібрати на деталі. На одній із місій снайпер стверджував, що не міг довго прицілитися до мутона, який мене шукав, тому що чув щось схоже на шепіт і постійно озирався, бо думав, що це Сектоїд, який підкрався позаду, але скільки він не дивився і не змінював локації, шепіт повторювався, це його дуже налякало. Але те, що ми побачили на наступній місії, лякало усіх членів підрозділу, бо ми усі чули ці звуки.
Як завжди, ми прилетіли на Ренджері та висадились у безпечній зоні, яка показувала, що на території близько десяти мутонів і кілька сектоїдів. Це скидалося на групу терору, щоб схилити країни прийняти з ними мирний договір, який виглядав як капітуляція. Але коли ми побачили корабель прибульців, який був завбільшки з квартал і заввишки з п’ятиповерховий будинок, командир розпорядився діяти за новою тактикою: група 8-ми людей розділяється на 3 групи, 2 снайпери засідають на високій точці і прикривають інші групи по 3 людини, що заходять на корабель із двох боків. Корабель був достатньо великий, мав два входи, і цим ми вирішили скористатися. Створивши шум із обох боків, ми можемо легше стримувати їх усередині і їм важче буде ховатися. Окрім того психологічний фактор, що їх обійшли з двох боків, складало враження, наче нас більше.
Коли ми зайняли зручну позицію біля дверей, а снайпери підійшли, щоб прикривати прохід, ми почали одночасно штурмувати, щоб не дати ворогові реагувати і не дати сховатися, розстрілюючи з обох боків. Все пройшло добре, тактичний хід виправдав себе, і ми зустрілися в центрі корабля біля єдиного входу, який вів на командний пункт. Ми очікували побачити там командира-сектоїда і взяти його в полон. Лише кілька днів тому в нас успішно пройшла тестування капсула для утримання прибульців. Ми можемо дізнатися багато цінної інформації від командира, що не можуть знати їхні рядові солдати.
Ми стояли усі біля дверей і вели зворотній відлік: 3, 2, 1, штурм.
Потрібно діяти швидко, щоб не дати їм і найменшого шансу сфокусуватися, розділитися по всій кімнаті і вести вогонь під прикриттям, але як тільки перший із нас забіг усередину, зупинився прямо в проході і закляк, це було не здивування чи шок, він просто зупинився, наче так і хотів. Його лице було спокійне, і він, випроставшись, різко розвернувся і вистрілив у наступного, що прямував за ним. Третій повалив його на підлогу і вибив з рук зброю. Сержант позаду мене почав кричати, кинув гвинтівку та побіг із ножем уперед. Всередині стояв дивний туман, який не давав розгледіти далі 2-х метрів. Складалося враження, що гравітація в цій кімнаті була сильніша, ніж зовні, але це лише було наше незвичне сприйняття того явища, що нас усіх стискав неймовірної псі-сили новий прибулець, як ми його потім назвемо, Небесний. Високий, худорлявий та закутаний у накидку, як монах, що рідко показує своє обличчя. Ми помітили дві пари рук, коли він їх піднімав, але, можливо, у нього їх три пари.
Я помітив, що мені легше протидіяти цій силі, ніж моїм товаришам. І часу було небагато, до нас уже наближалися мутони, які бачили нашу безпорадність і хотіли якомога швидше розірвати нас на шматки. Залишилося лише зібрати всю свою силу і піднятися на балкон, щоб зі зручної позиції знищити нашу головну перешкоду — Небесного. Я відчував, як сили покидають мене, але це була єдина успішна можливість. Там я отримав кілька поранень від плазмових пострілів. Ми так і не змогли взяти його живим, але мені вдалося врятувати більшість бійців — це були єдині думки в голові, коли я лежав майже непритомний від втрати крові.

### essay_id = 0172
Лена принесла стосик дисків із гуртожитського філологічного минулого, щоб я здала на переробку. Піратська музика впродовж 2005—2007 рр. у нас кочувала саме так. Сиджу, перебираю, кожен диск підіймає у пам'яті хвилю студентських спогадів. З українського я тоді слухала “Океан Ельзи”, лірику Пономарьова, “Братів Гадюкіних”, “ВВ”, “ТНМК”, “Тартак”, “Бумбокс”, “Фактично Самі” і, звісно, гурт “Крихітка Цахес”. Кажу: “Крихітку не здаємо, я 14-го йду на концерт, понесу підписати!” Пісні з цього альбому всі знають напам'ять.

“"В мене є мен, і він мене має право..." Ти уявляєш!” — згадую, як зачаровано цитував мені Сергій, маючи на увазі щось своє. А я доповнювала: “Яка алітерація”.

У мене була таємна електронна скринька на першому курсі для особливих листів, які я загадково підписувала "Невиліковно вільна".

Зірки стали ближчими, вони їздять в метро і запитують нас у фейсбуці через роки, чи співати на концерті “Lumipallo”. Таке питаєте.

### essay_id = 0175
Вступ у нинішній стан сучасного мистецтва (ну, як сучасний, - починаючи з Дюшана). Адекватна відверта рефлексія.

Характерна цитата:

Є багато точок у всьому світі, на різних рівнях, у різних місцях, різні медіа використовують для експериментів, і ми живемо в цьому глобалізованому, плюралістичному світі мистецтва, через який протікають ріки грошей, і він також різний, як і ми з вами. Переважно в ньому крутиться сміття, але так було завжди. Проте дещо в цьому світі абсолютно дивовижне.

### essay_id = 0177
Воланд пильно дивився на неї і посунув до неї коліно.

Гаряча, як лава, жижа обпікала руки, але Маргарита, не скривившись, намагаючись не завдавати болю, втирала її в коліно.

— Наближені стверджують, що це ревматизм, — сказав Воланд, не зводячи очей із Маргарити, — але я здогадуюся, що цей біль в коліні залишила мені на пам’ять одна чарівна відьма, з якою я близько познайомився в тисяча п'ятсот сімдесят першому році в Брокенських горах, на чортовій кафедрі.

— Ах, чи може таке бути! — сказала Маргарита.

— Дурниці! Років через триста це мине. Мені порадили безліч ліків, але я по-старому дотримуюся бабусиних методів. Ефективні трави залишила в спадок погана старенька, моя бабуся! До речі, скажіть, а ви не страждаєте чимось? Може, у вас є якийсь сум, туга, що отруює душу?

### essay_id = 0180
Але Лі та я розклали намет. Через річку було видно з десяток маленьких гір, густо вкритих кедрами, але жодна із них не мала форми сідла. Це нам не завадило. Видимість оманлива. Форма сідла, як і краса, можливо, існує тільки в очах спостерігача.

Я та онук скарбу обшукали цей покритий кедрами схил з такою прискіпливістю, з якою панянка шукає в себе блоху. Ми дослідили кожен схил, вершину, окружність, западину, кут, укіс і заглибину на кожному з них дві милі вгору і вниз уздовж річки. У такій роботі ми провели чотири дні. Після цього ми запрягли гнідого та саврасого і повезли залишки кави і бекону сто сорок миль назад до Кончо-Сіті.

### essay_id = 0188
Підшипники маточини сконструйовані таким чином, що їхній ресурс пробігу легко може досягати більше 200 000 км. Однак деякі причини можуть призвести до їхнього передчасного пошкодження та відповідно скорочення терміну служби: в 70% випадків — це погане змащення; у 18% — забруднення, а у 10% — неправильний монтаж.

Ми пропонуємо комплексне рішення для коректного монтажу підшипника маточини — інструменти від бренду “Vigor”.

Переглядайте відео встановлення запчастини, де використано:
- набір інструментів для монтажу та демонтажу підшипників маточини ( арт. V4680) (завдяки функції регулювання підходить до всіх наявних на ринку, а також нових типів компактних підшипників маточини). Тисніть сюди;
- гідравлічний насос із педальним приводом (арт. V2847). Тисніть сюди;
- гідравлічний циліндр для набору монтажу та демонтажу підшипника маточини (арт. V2854). Тисніть сюди.

Замовляйте продукцію в “BM Parts”.

### essay_id = 0192
Він чекав близько двадцяти хвилин, а потім високий чоловік у довгому пальті з коміром, піднятим до вух, швидко перейшов дорогу з іншого боку вулиці. Він ішов прямо до того, хто очікував.
— Бобе, це ти? — він запитав із сумнівом.
— Це ти, Джиммі Веллс? — вигукнув чоловік у дверях.
— Боже мій! — озвався новоприбулий, схопивши обидві руки іншого своїми. — Це Боб, жодного сумніву. Я був переконаний, що знайду тебе тут, якщо ти ще досі існуєш. Так, так, так! Двадцять років — довгий час. Старі часи минули, Бобе; я б хотів, аби вони не закінчились, щоб ми могли ще раз повечеряти тут. Як тобі жилося на Заході, старий?

### essay_id = 0196
— Що чую я?! — заспівала вона, як зазвичай лунають оперні співаки, коли чують щось жахливе. — Як? Що ви сказали? Повторіть, повторіть...

— Я... Я кохаю вас! — повторив Володя.

І вже безвольний, нічого не тямлячи, він зробив пів кроку до Нюти і взяв її за руку вище кисті. В очах його потемніло і виступили сльози, увесь світ перетворився на один великий волохатий рушник, від якого пахло купальнею.

— Браво, браво! — почув він веселий сміх. — Чого ж ви мовчите? Хочу, щоб ви говорили! Ну?

Бачачи, що йому дозволяють тримати руку, Володя глянув на усміхнене обличчя Нюти і незграбно, незручно взяв обома руками її за талію, при чому кисті обох його рук зійшлися на її спині. Він тримав її обома руками за талію, а вона, закинувши на потилицю руки та показуючи ямочки на ліктях, поправляла під хусткою зачіску і говорила спокійним голосом.

### essay_id = 0198
«Китайська кімната» – в’язниця для роботів

Із стрімким розвитком у галузі штучного інтелекту та його реальними перспективами у багатьох сферах повсякденного життя справедливо постають питання про те, як треба з ним взаємодіяти. Ці питання виходять далеко за межі практичного знання та сягають морально-філософських проблем, що постають перед нами, коли уявляємо собі предмет, який поводиться, ніби живий. Багато хто вже ставиться до роботів, як до живих істот, а дехто згадує славнозвісний тест Тюрінга, відповідно до якого роботу можна приписувати людську свідомість, якщо після спілкування з ним складеться враження, неначе він людина. Але питання визначення такої свідомості насправді дуже складне і вже більш як пів століття викликає запеклі суперечки. Аби продемонструвати, що про зміст не завжди можна судити за формою, я розповім про так звану проблему китайської кімнати. Вона була сформульована у 1980 році американським філософом Джоном Роджерсом Серлом (John Rogers Searle) і відображена в статті „Minds, Brains, and Programs“ журналу „The Behavioral and Brain Sciences“. Палкі дискусії почалися ще перед виходом статті, тож у її остаточній версії автор опублікував відповіді на найважливішу критику. Та можливі відповіді на цю проблему публікують і досі. Формулюючи суть, я залишив за собою свободу переформулювати умови завдання так, аби вони були зрозумілі сучасному читачеві.

Уявіть, що вас взяли на роботу секретаря, замкнули у кімнаті, заповненій книгами, та наказали листуватися з клієнтами. Звучить, як типовий робочий день в офісі, еге ж? Але є одна проблема. Ваші клієнти спілкуються мовою, яку ви ніколи не вчили і не розумієте. Джон Серл не розумів китайської і вів оповідь від себе – звідси назва мисленого експерименту. Ваш робочий процес виглядає так: ви отримуєте записку чи повідомлення, яке написано ієрогліфами, та маєте на нього відповісти. Щоб це зробити, вам стають у пригоді книги, якими обставлена кімната, вони виявляються довідниками з інструкцій. Ви шукаєте комбінацію ієрогліфів із повідомлення у довіднику та дивитеся, які ієрогліфи потрібно написати у відповідь. І ось ваш клієнт отримав відповідь на запитання і йде задоволений. Можливо, він спитав, який ваш улюблений колір, можливо, про атомну масу диспрозію — ви цього не дізнаєтеся, бо не розумієте його мови. Але для клієнта це виглядатиме так, ніби він говорить з людиною, яка якщо й не тямить у поставлених запитаннях, то хоча б розмовляє китайською. У нього є всі підстави вважати: якщо щось виглядає як качка та крякає — це є качка.

Із погляду програмування штучного інтелекту питання клієнта — це інструкція, а ваша відповідь — це реакція ШІ на інструкцію. Довідники, якими заповнена кімната, можуть бути видані начальством — тоді ми кажемо, що ШІ “запрограмовано” згори, а може бути, що ви самі їх заповнюєте, коли спілкуєтеся з клієнтом. У такому разі клієнт, наприклад, має поставити оцінку реалістичності вашої відповіді. Поспілкувавшись кілька мільйонів разів, ви (чи ваш відділ — роботу, дяка Богу, можна розділити) зможете записати у довідники відповіді, за які було отримано найвищий бал; але робитимете це навмання, випадково підбираючи варіанти. Це називається машинним навчанням. Як бачите, усі ці процеси — лише реакція на зовнішні команди, а розуміння мови для цього не потрібне. Аби впевнитися, що стелажі зі словниками не мають розуміння мови (аргумент про системність), ви можете зазубрити усі відповіді з усіх книжок напам’ять та відповідати самотужки. Ви все ще не будете розуміти китайської, та все ще виглядатимете так, ніби розумієте.

Такий принцип можна відтворити у будь-чому. «Паперова машина Тюрінга» — це набір інструкцій для гри у шахи, де написано, який хід треба робити у випадку певної розстановки фігур на дошці. Той, хто читає цю інструкцію, не повинен уміти грати в шахи. Можна навіть збудувати штучний інтелект, який зможе сам навчитися грати у хрестики-нулики, маючи сотню сірникових коробок та кількасот жетонів різного кольору. Про нього я, можливо, ще розповім. Але принцип в усіх цих випадках однаковий, і за ним виконання дій не означає їхнього розуміння.

Наразі ми маємо роботів Boston Dynamics, які ще вчаться ходити та взаємодіяти з навколишніми предметами. Маємо і робота Софію, яка вміє слухати та говорити, зчитувати та показувати емоції. Але варто розуміти, що людську поведінку можна імітувати, не будучи людиною та не маючи самосвідомості, і це все одно виглядатиме справжнім. Сучасні технології взагалі добре опанували імітацію. Головна різниця між людиною та машиною, яку треба зазначити на цьому етапі, – людина може покинути китайську кімнату та вивчити мову будь-яким відомим методом. Штучний інтелект не може вийти з кімнати: все, що поступає до нього, переводиться у двійковий код — його «ієрогліфи», і лише ними він «бачить» світ.

Ознака, яку має інтелект людини чи інших тварин, зветься розумним словом інтенціональність. Воно означає, що розумова діяльність істоти направлена на щось та має певну ціль. Інтенціональність, як то можна сказати, обумовлена конструкційно. Найпростіше її зрозуміти, поглянувши на найпростіші емоції на кшталт голоду та страху. Нервова система тварин збудована так, аби розуміти небезпеку, ба навіть проста жива клітина, яка насправді є мініатюрним комп’ютером, також має таке розуміння. Воно зумовлене наявністю певного стану рівноваги клітини чи нервової системи, якого ці системи завжди прагнуть. Все, що людина сприймає, як ззовні, так і зсередини, порушує такий стан рівноваги, і реакції людини напрямлені на те, аби цей стан коли-небудь віднайти. Це й навчило людину розуміти. Людина розуміє китайську, бо має з цього якийсь зиск — від виживання в Китаї до задоволення спілкуватися з друзями з Шанхаю. Китайська кімната всього лише запрограмована відповідати на запити. Своєї інтенціональності, власного зиску вона не має, а зовнішні запити не збурюють її внутрішнього стану. Іншими словами, як би ви не відповідали клієнтам, вашу заробітну плату не змінять, треба лише дотримуватися інструкцій.

Тому передчасно приписувати штучним інтелектам будь-який вид людської свідомості лише на базі того, що вони успішно склали тест Тюрінга. Звісно, людям притаманно приписувати людську сутність усьому, що виглядає як людина та поводить себе антропоморфно, це вже програма, закладена у наш мозок, і це несвідомо допомагає нам соціалізуватися. Але одвічні питання наукової фантастики стосовно того, як люди повинні поводитися з синтетичним життям, ще мають багато часу для опрацювання, бо до створення справжніх штучних істот буде ще чимало складної та кропіткої роботи, і це якщо людство вирішить обрати такий шлях та не відступитися від нього. Якщо роботів із інтенціональністю створити й можна, окрім наукових дослідів, важко уявити собі від них практичну користь, яку б не мали до того часу вже звичайні безвольні штучні інтелекти. Та навіть коли таке життя створити, його не варто поспішати оцінювати відомими категоріями. Багато хто бачив «знущання над роботами» під час тестів у Boston Dynamics, і багато кому, певно, було шкода тих роботів, яким робили боляче. Так от, роботам все одно, і їм точно не боляче, бо для них не побудували нервової системи, яка б передавала біль чи фрустрацію. Настільки очевидно, але все одно доводиться говорити вголос. Більшість очікувань та страхів перед ШІ — це наші власні людські проєкції.

Тож, можливо, у недалекому майбутньому роботи й захоплять світ, якщо їх запрограмувати чи навчити, але вони навряд чи розумітимуть, для чого їм все це. Боятися треба не машин, а тих, хто ними користується.

~by Ivort
=====
[1] Searle J. Minds, Brains, and Programs. The Philosophy of Artificial Intelligence / Boden M (ed.) Oxford. 1990. Вперше опубліковано в журналі: «The Behavioral and Brain Sciences», 1980, № 3, pp. 417–424.
[2] M. Kaku (2008). Physics of the Impossible: A Scientific Exploration Into the World of Phasers, Force Fields, Teleportation, and Time Travel. Doubleday. ISBN 978-0-385-52069-0. Part I; 7.
[3] R. Dawkins (1976). The Selfish Gene. Oxford University Press.  ISBN 0-19-857519-X.
[4] Выход из «Китайской комнаты» или может ли машина думать. Допис користувача IvanBannikov на https://habr.com/ru/post/405941/

### essay_id = 0202
Університет має багату ресурсну базу (науково-дослідні лабораторії, поля, сади, виноградники, насіннєвий центр, віваріум та селекційний центри), що дає можливість пройти навчальну практику, отримати практичні навички та проводити наукову діяльність. Багата інфраструктура у поєднанні з висококваліфікованим персоналом створює надійне партнерство для міжнародних проєктів як у навчальних, так і наукових сферах.
Співробітництво університету з іноземними партнерами здійснюється різними шляхами: академічна мобільність студентів та викладачів (довготермінове співробітництво з польськими партнерами ЗВО, спільні проєкти Erasmus+ із німецькими партнерами, індивідуальні гранти співробітників (DAAD, USDA FEP, стипендії ЮНЕСКО) та ін.), участь у міжнародних наукових заходах, реалізація спільних освітніх програм та участь у міжнародних наукових та освітніх проєктах та організаціях.

### essay_id = 0203
Є місто, де я опинилась випадково, бо ніколи навіть не мріяла там побувати. Воно настільки відоме, що важко уявити себе на його вулицях. Це Лондон.
Коли я вперше потрапила в Лондон, то була вражена самим цим фактом. Я, двадцятирічна дівчина з української провінції, — у відрядженні в самому центрі міста, серед банкірів, серед світових фінансових потоків. Таким же вражаючим, як і ця думка, в Лондоні для мене виявилося майже все. Сусідство величезних сучасних хмарочосів зі старими церквами і будинками, біля яких так і відчуваєш вікову історію. Вражає, що зранку метро наповнене людьми в ділових костюмах, в обід ці ж банкіри і фінансисти купують сендвічі і їдять прямо на сходах собору Святого Пола. А ввечері в четвер ці ж офісні працівники збираються разом під стінами пабу (ніколи всередині) і п'ють увесь вечір. Здавалося б, чому саме в четвер? Бо краще зіпсувати похміллям п'ятницю, ніж свій чесно зароблений вихідний.
Лондон — місто контрастів, але всюди почуваєшся добре: у величезних зелених парках, де люди просто гуляють, лежать на газонах або збираються пограти в футбол; на величезних блошиних ринках, де кожен вдягнений, як хоче, смачно пахне їжею і можна знайти дуже цікаві речі з історією; в метро, де відчуваєш гордість за себе, що на п'ятий день нарешті почав трошечки в ньому орієнтуватися. І звичайно ж, в Лондоні захоплює дух музеїв, де можна побачити скелет динозавра, справжнього біфітера, картини Ван Гога або ж Розетський камінь. У Лондоні є все. Хочу повертатись сюди знову і знову.

### essay_id = 0207
Підходила до під'їзду, біля дверей високий підліток нишпорив у кишенях, шукав ключі. Я потягнулась у звичне місце сумки за своїми — немає. Хлопець облапав уже всі штани і довгу куртку, дістався навіть до її подолу через діряву кишеню і, напівзігнутий, заходився намацувати по колу під підкладкою. Тим часом я занурила руку в сумку під лоток з домашніми яйцями, торбинку із зеленню, слоїк сметани, блокноти; на дні копирсалася між кремами, гігієнічною помадою, дезінфектором, щіткою-масажкою, перебирала пальцями олівці з ручками. Мовчазний момент під звуки нервового шпортання затягнувся, обоє намагалися швидше знайти. І тут я відчула металевий холодний дотик і подзенькування, швидко витягнула на світ божий в'язку ключів, підняла над собою, наче у форті Буаяр, і голосно переможно кажу:
— Знайшла!

Пропікую домофон, проходжу, притримуючи хлопцеві двері. Завіса.

### essay_id = 0210
Колір та пульс мера були в нормі. Я призначив йому інше лікування, і він сказав, що останній біль залишив його.
"Сьогодні, — кажу я, — ви б краще залишився в ліжку на день чи два, і все буде добре”. “Це гарна нагода, що я опинився в Фішер Хіл, пане мер, — сказав я, — всі засоби лікування від корнукопії, що використовуються звичайними медичними закладами, не змогли б допомогти вам”. І ось після зникнення болю, зрозуміло, що він був несправжнім, натякнімо на цікавішу тему, наприклад, подарунок у розмірі 250$. Тільки без квитанцій, будь ласка, я ненавиджу писати своє ім'я на зворотному боці квитанції так само, як і спереду.

### essay_id = 0211
Беркутівці росіянам були потрібні тільки для того, щоб всередині українського суспільства знову закласти лінію розлому: обмінювати чи не обмінювати.
Як на мене, обмінювати — непросте рішення. Кожен наш в полоні має знати, що його визволять, але всі беркутівці мали б бути давно засуджені, з реальними вироками. Не зробивши цього, матимемо в майбутньому ймовірність повернення «ні в чому не винних», бо ми ж країна, яка поважає презумпцію невинуватості. Все буде так, як із Портновим і Лукаш, усі звикнуть. І всі такі лінії розлому закладаються тільки для одного — плодити ненависть в суспільстві і відчуття несправедливості. А це основні чинники, які ведуть до громадянських воєн, справжніх чи придуманих.
Нас, як баранчиків, заганяють у цей дискурс. А президент, який вважає себе і свою команду прекрасними комунікаторами, попри щирі, сподіваюсь, наміри визволити хлопців з полону, абсолютно провалив комунікацію з суспільством і родичами героїв Небесної сотні. Я певен, якщо б він проговорив це питання з родинами, то можна було б знайти розуміння і суспільну згоду. Але все було зроблено по-тупому.
Треба тішитись, що полонених звільнять. Але маємо зробити все, щоб влада зрозуміла, де вона провтикала, і що так робити не можна, не виправдовуючи нікого. І головне, не піддаватись паніці і знецінюванню один одного. Бо це саме те, чого хоче Кремль.

Маємо вчитись грати в шахи.

PS: забув написати тут про суддів і прокурорів. Ой, не забув, шо тут писати.

### essay_id = 0212
— Дивовижно, як багато у вас мух!
Ми говорили про нього, оскільки ні Пол, ні власник, ні відвідувачі трактиру не знали, хто він, якого звання, звідки й навіщо приїхав у наше місто. Це був видний, доволі похилого віку чоловік, гарно одягнений й, найвірогідніше, благородний. За зовнішнім виглядом його можна було сприйняти як аристократа. Ми звернули увагу, що він мав золотий годинник, шпильку з перлиною, а в його касторовому капелюсі лежали рукавички з модними застібками, які раніше ми бачили у віцегубернатора. Обідаючи, він увесь час намагався показати своє виховання: тримав виделку в лівій руці, витирався серветкою й морщився, коли в рамку падали мухи. Кожен знає, що там, де є мухи, посуд не може бути чистим, не говорячи вже про звичайних відвідувачів. Навіть такі особи,, як виправний, станичний і проїжджі поміщики, обідаючи в трактирі, ніколи не жаліються, якщо їм подають тарілку або чарку, забруднену мухами; він же не почав їсти до тих пір, поки посудомийник не помив тарілки в гарячій воді. Найімовірніше, форсував і намагався показати свою благородність більше, ніж є насправді.

### essay_id = 0213
— Дасть Бог, завтра вип'ємо, — сказав він, бажаючи пом'якшити свою сувору відмову. — На все свій час.
Благочинний вірив, що люди здатні виправлятися, проте зараз, коли в ньому розгорялося почуття жалості, йому почало здаватись, що цей підслідний, пропитий, скований гріхами і неміччю старий вмер для життя незворотно, що на землі немає сили, яка змогла б розігнути йому спину, надати погляду ясності, затримати неприємний полохливий сміх, яким він демонстративно сміявся, щоб хоч якось загладити перед людьми враження відрази.
Старий здавався вже о. Федору не винним і не порочним, а приниженим, ображеним, нещасним; згадав благочинний його дружину, дев’ятеро дітей, брудні злиденні ліжка у Зявкіна, згадав чомусь цих людей, п’яниць-священників і недобросовісних начальників, і подумав, що найкраще, що міг би зробити зараз о. Анастасій, — якомога швидше померти, назавжди піти з цього світу.

### essay_id = 0214
Кіт підвів очі до неба і голосно зітхнув, але нічого не сказав, вочевидь, пам'ятаючи вухо, накручене на балі.
– Зважаючи на те, – заговорив Воланд, усміхнувшись, – що можливість отримання вами хабаря від тієї дурепи Фріди зовсім, звісно, виключена, адже це б не поєднувалося з вашою королівською гідністю, я вже й не знаю, що робити. Залишається, мабуть, одне — запастися ганчірками і заткнути ними всі щілини моєї спальні!
– Ви про що говорите, пане? – здивувалась Маргарита, вислухавши ці дійсно незрозумілі слова.
– Абсолютно з вами погоджуюсь, пане, – втрутився в розмову кіт, – саме ганчірками, – і роздратований кіт стукнув лапою по столу.
– Я про милосердя кажу, – пояснив свої слова Воланд, не відводячи від Маргарити вогняного ока. – Інколи зовсім несподівано і підступно воно проникає в найбільш вузькі щілини. От я і говорю про ганчірки.

### essay_id = 0216
Переклад https://en.wikipedia.org/wiki/The_Power_of_Habit — досить непоганий. Зміст — опис нейрологічного циклу формування, закріплення та зміни звичок. Після прочитання мимоволі починаєш експериментувати зі змінами власних звичок (не знаю, чи це надовго). У цілому — раджу.

### essay_id = 0217
— П'ять чого, дорогенька? Скажи своїй Сьюді.
— Листків. На стеблі плюща. Коли останній впаде, я мушу йти також. Я знаю це вже три дні. Чи лікар тобі не казав?
— Ох, я ще не чула такої нісенітниці, — поскаржилася Сью зі значною зневагою. — Що мають старі листки плюща до твого одужання? А тобі ж дуже подобалось це стебло, ти, неслухняне дівчисько. Чому, лікар сказав мені цього ранку, що твої шанси одужати —  давай згадаємо точно, що він сказав — десять проти одного! Чому, це ж такі самі шанси, які ми мали в Нью-Йорку, коли каталися на вуличних машинах чи проходили повз новий будинок. Давай, спробуй з’їсти трохи бульйону і дай твоїй Сьюді повернутися до малювання, щоб вона змогла його продати видавцю і купити портвейн для її хворої дівчинки і собі, ненажері, свинячих відбивних.

### essay_id = 0218
— Ох, я вже дещо виріс із двадцятирічного віку.
— Як воно в Нью-Йорку, Джиммі?
— Непогано. Я обіймаю посаду в одному з міських департаментів. Облиш, Бобе. Ходімо, покажу тобі одне цікаве місце та згадаємо старі добрі часи.
Два чоловіки пішли під руку вулицею. Чоловік із Заходу, чия самозакоханість живилася досягненнями, почав розповідати свою історію успіху. Інший, загорнувшись в пальто, зацікавлено слухав.
На розі була аптека, що виблискувала електричними вогнями. Увійшовши у потік світла, вони одночасно поглянули одне на одного.
Чоловік із Заходу раптом зупинився та вивільнив руку.

### essay_id = 0252
Завтра вранці на годину теж заведу Надію, бо в Уляни вранці музика. У “Совенята” десь о 12 відведемо дівчат. А в п'ятницю, може, також, а, може, зранку одразу в “Совенята”.

Щодо п'ятниці ще вирішимо в четвер.

Привіт! Я ввечері буду дітей забирати з садочка.

Вчора і сьогодні Надія там гуляла по півтори години. Ніби нормально, не скаржилася. Там була ваша вихователька Вікторія.

Проте у мене в голові поки що повна каша.

У школі нічого не зрозуміло, лякають, що діти будуть через тиждень в школу ходити.

Так, всі батьки шоковані і висловлюють багато побажань )).

Спочатку у вівторок спитали, як батькам краще: щоб діти ходили до школи через день чи через тиждень. Вчора написали, що остаточне рішення приймуть через тиждень. Вранці написали, що скасовано, діти щодня ходитимуть. А вдень оновлення, що ще нічого не вирішили і остаточно скаже тільки голова КМДА на онлайн-виступі 😅

Дякую, це справді чудово, що ми і ви можете підстраховувати!

Ох, а в басейні вчителька каже, що в Уляни здібності, й вона наполегливо відправляє її в спортивний басейн ЦСКА. Голова йде обертом )).

Це я все до того, що будемо кооперуватись, але ще незрозуміло де і як )).

Ми ще не вирішили, йти чи ні, то вже якось вранці самі подивимось.

Ольго Миколаївно, а чи є якась ясність щодо того, чи буде працювати ГПД?

### essay_id = 0253
Про що найчастіше ви думаєте? Про роботу, навчання, відпочинок, квартиру, машину, їжу, який маєте вигляд, здоров'я... Тобто про себе, чи не так? Цікаво, але людина займає дуже мало простору у Всесвіті. Але думки чомусь занадто зосереджені на тому самому просторі, який займає лише тіло. Може, іноді варто думати про щось інше? :-)

### essay_id = 0257
Друзі та колеги. Хто хоче долучитися до побудови системи для передбачення злочинності в Україні за допомогою data science та machine learning, відгукніться. Roman Melnyk та Digital Police шукають таких спеціалістів.
Уже є: 1) велика база даних злочинів у місті Києві, з якою можна бавитися; 2) менторська допомога від одних із кращих знавців побудови нейронних мереж і штучного інтелекту; 3) план розвитку соціального стартапу із залученням поліції.
Плануємо співпрацю з поліцією для запобігання криміногенності та правильного менеджменту патрульних.
Вам це дасть нові знання і створення продукту, який матиме реальну суспільну користь. У нової поліції немає такої аналітики, тому їм треба допомогти.
Усі питання ставте одразу Романові Мельнику.

### essay_id = 0260
Приємності. Це коли ближче до півночі прогулюєшся платформою метро в очікуванні поїзда зі склянкою суниць у руці, куплених під вечір у бабусі за пів ціни. У цей час у метро усі здаються більш розслабленими і доброзичливими. Проходиш повз гарнюсика, який, опершись на колону, щось читає, і намагаєшся розгледіти, що за книга. Він помічає і спеціально для тебе підіймає й на кілька секунд затримує з усмішкою, щоб встигла прочитати. "Створи щось" Палагнюка — розпливаюся в усмішці і вдячно киваю. А потім їдете в одному вагоні і на кожній зупинці крадькома переглядаєтеся, чи не виходить саме зараз. І роз’їжджаєтеся лише з цими враженнями.

*Склянка суниць у руці — +10 до вашої чарівності та загадковості.

### essay_id = 0264
Петрівка,
або “Петровская Аѕбука”
Вступ
У попередній статті ми розробили українську абетку без впливу російського гражданського шрифту, тим самим зберігши деякі втрачені особливості кириличного письма, як от діакритику. Але при розробці ми лише трохи зачепили тему гражданського шрифту: що воно взагалі таке? Звідкіля воно взялося? Чому стаття його називає “гражданським”, на російський лад, а не “громадянським”?
На ці та решту питань, ми спробуємо відповісти в цій статті, де опишемо розвиток російської абетки світу рутенівки (петрівки) та пояснимо, як нею писати.

Роусьскъ ѩꙁꙑкъ або “Коротке роз’яснення історії російської мови”.
Про історію та природу російської мови писалося багатого чого, як цікавого та пізнавального, так і відвертої брехні, Тому перш ніж розповідати про те, як петрівка розвивалася, необхідно розповісти про те, за яких обставин вона виникла.
Російська мова належить до так званої східнослов’янської мовної групи — найпоширенішої групи слов’янських мов, що складається з російської, української, білоруської та русинської мов (хоча останню також можна вважати діалектом української). Усі ці мови утворилися від одного джерела, яке узагальнено називають давньоруською чи старосхіднослов’янською мовою, однак якою вона є та чи доцільно її так називати, вчені час від часу сперечаються. Через значний ареал поширення мови, а також історичні події на кшталт падіння Київської Русі, давньоруська мова розділилася на багато варіантів, із яких утворилися кілька великих мов: староновгородська, що з втратою Новгородом державності стала частиною “північноросійських діалектів”, руська, також відома як “староукраїнська”, “старобілоруська” чи “литовська”, утворилася на землях Русі, захоплених Великим Князівством Литовським та Річчю Посполитою та русьска, яку сьогодні кличуть “староросійською”, що утворилася на землях Русі захоплених Великим Князівством Московським.
Між цими мовами існувало достатньо відмінностей, аби сприймати їх як окремі мови, та й достатньо схожого, аби розуміти, що колись вони мали спільне коріння. Якщо не зупинятися на фонетичних особливостях (акання чи екання, наявність другої палаталізації тощо) мови відмінні переважно словесними запозиченнями та дотриманням церковнослов’янських норм. Тоді як “руська мова” вважалася мовою простого люду, через що місцева церковнослов’янська мова з часом ставала до неї подібною, “русьска молва” зберігала певне розділення між тим, як спілкувалися різні верстви населення, що призвело як до збереження певних елементів книжної мови, що зрештою занепали (“тебѣ, себѣ” замість “тобѣ, собѣ”), так і до значного запозичення слів із мов, що тоді вважалися міжнародними, починаючи з польської (быдло, клянчить, разруха), яка мала тісний зв’язок із руською наукою та політикою впродовж XVI—XVII віків.
Із часом, суперечки між прибічниками “живої російської” та “традиційної російської” стали чи не визначальним елементом розвитку російської літературної та простої мов, і багато людей ведуть початок цієї суперечки від головного героя нашої статті — Петра Першого.

Народження Петрівки
Сімнадцяте століття було доволі вдалим часом для молодого Московського Царства, починаючи зі закінчення доби Смути, що завершилася сходженням на трон Дому Романових, за яких завершилася колонізація Сибіру. За Алєксєя Михайловича Тішайшего, другого Романова, відбулося кілька важливих селянсько-козачих повстань проти його влади, кілька великих війн проти Ірану та Польщі, роздроблення церкви на старовірів та нововірів, також кілька важливих військових та політичних реформ, хоча й не всі вони були успішними.
Його син, Фьодор Алексєєвіч Третій, за час свого недовгого правління зумів не лише покласти фундамент для майбутніх петрівських реформ (особливо військових), але й заснувати перший російський вищий навчальний заклад: Слов’яно-греко-латинську академію, де люди могли навчатися церковнослов’янської, грецької, латини та польської мов. Для нас із вами цікаве останнє: Фьодор був дуже кволою людиною, але відомий своїми “ліберальними” поглядами на російський побут, саме за його правління деякі дворяни почали надихатися європейською культурою та побутом. Ці “западніки” почали голити бороди, одягатися на європейський лад, а також вести громадську та просвітницьку діяльність: від відкриття типографій та аптек до утворення перших театральних труп та постановок виключно російською мовою. Але також вони почали писати російську мову латинкою, спочатку, лише декоративно чи просто використовуючи латинські слова в російському тексті, але все частіше й частіше проєвропейські дворяни чубилися з традиційними, тим самим радикалізуючи одне одного.
І саме за таких настроїв до влади й прийшов Пьотр Алєксєєвіч Перший, або ж Петро Перший. Російська історіографія часто називає його героєм та чи не засновником російського народу, та, справедливості заради, не просто так, адже саме за його правління Російська держава не лише почала модернізуватися, але й взагалі утворилася (з Московії)! Але він не був ідеальною людиною, що проводив ідеальні реформи, ба більшість із них (особливо просвітницькі) так вороже сприйняла аристократія та духовенство, що їх перестали виконувати чи не відразу після його смерті…
Ця ж доля спіткала й гражданську абетку, яку створили за Петра Першого задля примирення прослов’янського та прозахідного дворянства. На початку, як і будь-який компроміс, вона не сподобалася нікому: ті, що вважали кирилицю найкращою абеткою світу, сприйняли її як “букви одягнені в німецький кожух”, тоді як ті, що вважали латинку найкращою, вважали, що вона — просто змова традиційників та продовжували марити про латинку. Саме тому коли зміни до абетки почали діяти, вже за два роки після її введення Академія Наук знову почала її правити.
Але в світі рутенівки ми дещо змінимо. Петро світу рутенівки не лише буде дивитися на захід, але й дослухатиметься до досвіду власних попередників та, можливо, навіть молодої рутенівки, зрозуміє важливість Третього Риму та необхідність дотримання форм певних букв, як це було колись...

### essay_id = 0267
— Зараз, — сказав я, — відволічись від думок про хворобу. Ти не хворий. У тебе немає ні серця, ні ключиці, ні кісток, ні мозку, нічого немає. Ти не відчуваєш ніякого болю. Визнай помилку. Тепер ти відчуваєш біль, який ти не відпускав, чи не так?
— Я відчуваю себе трішки краще, лікарю, — сказав мер— по-іншому ніяк не може бути. Тепер розповім трохи неправди про те, що я не мав пухлини в лівому боці, і я думав, що здобув би підтримку та отримав би сосиски і тортики з гречки.
Я зробив декілька рухів руками.
— Тепер, —сказав я, —запалення минуло. Права доля перигілію спала. Вас хилить на сон. Ви не можете більше тримати свої очі розплющеними. Наразі хворобу зупинено. Тепер — спати.

### essay_id = 0268
— Фарба? Дурня! Невже вона ні про що вартісне не думає, приміром, про чоловіка?
— Чоловіка? — запитала Сью, з еврейською уїдливістю в голосі. — Чи про чоловіка варто думати, але ж, ні, лікарю; нічого схожого.
— Отже, тоді це слабкість, — сказав лікар. — Я зроблю усе можливе для науки, зважаючи на мої зусилля. Але коли моя пацієнтка починає рахувати машини у власній поховальній процесії, я віднімаю п’ятдесят відсотків цілющої сили ліків. Якщо ви вмовите її поставити одне запитання про фасон рукавів пальта з нової зимової колекції, я обіцяю один із п’яти шансів для неї замість одного з десяти.
Після того, як лікар пішов, Сью увійшла в майстерню й залила сльозами серветку вщент. Потому вона майнула в кімнату Джонсі з її мольбертом, насвистуючи реґтайм.

### essay_id = 0273
То нічого, ми ж навмисно тримаємося подалі від великих колективів.

Приводь Соню о другій, а далі розберемося.

Для дітей буде суп із фрикадельками. І є вареники про всяк випадок. То, мабуть, нічого додатково не треба.

Привіт! Ми сьогодні дітей у садочок привезли, можемо забрати Соню, якщо вона теж у “Совенятах”. Соня завтра йде в садок на Прорізній? Ми думаємо, може спробувати з Надією туди завітати.

Гаразд, заберемо Гафію, пристебнемо, так. Забирати буду не раніше сьомої, тож приїдемо між 19:30 і 20:00.

### essay_id = 0274
Друге, що дивує, після мови — доброзичливість місцевих. Після кримського узбережжя, як правило, готуєшся до гіршого, а тут все підказують, завертають, коли не правильно йдеш, усім автобусом відповідають, що «на Ужгород» наступний ітиме.
І звичайно ж, коли впораєшся з лінгвістичним шоком і культурною толерантністю аборигенів, починаєш кайфувати від побаченого. А оку тут є за що зачепитися. Як не за вершечки вже не дуже високих гір, то за архітектуру Ужгорода чи Мукачева, у яких час, здається, зупинився, і про сучасність нагадують хіба магазини сучасних брендів.
Мукачеве приємно вирізняється на тлі Ужгорода зовнішнім виглядом і атмосферою міста, яку важко передати словами. Воно компактніше, тихіше і нагадує угорські містечка (і не дивно, замок то угорці побудували. Досі їздять сюди пишатися своїми). Після шостої з вулиць зникають не лише люди, а й машини. Тихо навіть біля вокзалу. Казка. Чого ще хотіти від міста?
Червоний захід над Мукачівським замком, випадково підглянутий із залізничного мосту, ще більше переконує в тому, що у це місто потрібно повернутися…

### essay_id = 0277
Як часто ви чуєте про Сковороду? Я, наприклад, взагалі не чую. Хоча всім про нього нагадує найбільша грошова купюра України з його портретом. А в нього є чому повчитися, ось наприклад: 🎓 навчанням дітей мають займатись батьки; ❤️ істинною людиною є серце в людині, а не розум, посади, популярність тощо; 💬 треба не бути легковажним і обережно зважувати кожне слово; 🍩 тіло не має керувати вами: хочу кави, хочу спати, хочу солодкого…; 🧘♂️ треба обов'язково пізнати себе, інакше, як можна пізнати щось інше, якщо ми навіть із собою не розібралися.

Тож пізнаємо себе, а Сковорода нам у цьому допоможе. :-)

### essay_id = 0278
Технологічна буде організована на передових підприємствах і в установах аграрного сектора економіки, а також на кафедрах, на виробництві, в проблемних і галузевих лабораторіях, господарствах навчальних закладів та інших структурних підрозділах, що виробляють товарну продукцію, технологія виробництва якої відповідає вимогам програми практики як бази практики студентів. Можуть також використовуватися регіональні навчально-практичні центри, які створені на базі провідних навчальних закладів і мають сучасну техніку і технології виробництва.
Професійна практика проводиться на виробничих підприємствах, в установах, об'єднаннях АПК та їхніх підрозділах, в регіональних навчально-практичних центрах. В разі підготовки фахівців за цільовими договорами (контрактами) з підприємствами, організаціями, установами, фізичними особами, цими договорами передбачено бази практик.

### essay_id = 0279
Насправді я не дуже люблю святкування. Різдво — виняток. Спочатку прикрашаємо ялинку... Хоча ні, цілу ялинку вже давно не купляємо, бо багато мороки. Одного разу повісили на вікно гілочку, іншого — малюнок ялинки, а як пощастить, то знаходимо в комірці штучну ялинку і прикрашаємо її. Є щось дуже затишне в обрядах Різдва. Вдень 6-го з мамою готуємо 12 страв, обов'язково кутю, а на Святвечір сідаємо з сім’єю та балакаємо, розхвалюючи, як все смачно. Як була меншою, то ще й колядувала всім-всім родичам по телефону. Сьомого, на Різдво, виходимо в центр міста, аби попити з людьми вина і погріти руки об пластянку, якщо грає музика, то і потанцювати. На відміну від Великодня, Ісус не помирає та воскресає, а народжується. Якось веселіше. Наступне Різдво хочу відсвяткувати з татом в селі.

### essay_id = 0280
Людський інтелект колись і тепер: що не можуть змінити технології
Зміна парадигми людських знань
Однією із невід’ємних характеристик нашого часу є потреба у постійному перегляді і піддаванні сумніву до того непохитних істин і, здавалося, очевидних  понять. Не стала винятком і концепція знання. Якщо елементарно звернутися до Вікіпедії, то знайдемо там таке трактування знань: “Форма існування та систематизації результатів пізнавальної діяльності людини”. Як на мене, це визначення є занадто загальним, сформульоване таким чином, щоб описувати поняття знання на будь-якій стадії розвитку людства.  Проте різниця між знанням сьогодні і тим, чим воно було в ХХ ст., приблизно така сама, як між ХХ ст.  й епохою Середньовіччя. У другій половині 90-х років ХХ століття було підраховано, що доступний людству обсяг інформації подвоюється кожні 5 років. Нині цей період скоротився до 18 місяців. Зрозуміло, що такі шалені темпи докорінно змінюють саму парадигму знань.
Традиційно розумною, освіченою вважали особу, яка змогла оволодіти, хоч би в загальних рисах, усім знанням, накопиченим людством до того часу. ЇЇ знання у всіх галузях були достатньо глибокими, бо галузей було порівняно мало. Зрозуміло, що зараз це стало неможливим. Сьогодні, якщо людина захоче стати експертом, хоча б в одній дуже вузькій царині, їй доведеться оволодіти величезним обсягом інформації. Вона може знати все про термоядерний синтез, але не мати жодного поняття, хто такий Ван Гог. Як результат, ця людина усе життя буде зациклена на марних спробах знати про все, що стосується її спеціалізації, але так і не зможе цього досягти, бо нова  інформація з’являтиметься занадто швидко. Ця особа  буде крутитися у вузькому колі таких же, як вона, де усі розмови будуть провадитися на одну тему. Решта світу для неї буде закритою. Але вихід є. Людині нема потреби зберігати інформацію у себе в пам’яті, із цією роллю ідеально впораються різноманітні  електронні носії, доступ до яких здійснюється так само легко, як до сховищ її власної пам’яті. У будь-який момент можна зайти в інтернет і прочитати про все, що потрібно знати у цій ситуації. Сучасна людина повинна володіти лише прикладними навичками обробки інформації, її аналізу та трактування. Повинна вміти у величезному обсязі інформації знайти саме те, що її цікавить, взагалі мати навички виживання в інформаційному суспільстві. І, звичайно, володіти найважливішим і найбільш важкоотримуваним — досвідом. Саме це зараз вважається знаннями. І саме цього поки що не здатні дати технології. Комп’ютер збереже текст Шекспірівських сонетів, але не зможе осягнути їхньої краси і поетичності. Задокументує події, але не знайде зв’язку між ними і не осмислить в контексті світової історії. Комп’ютер перебирає на себе обов’язки збереження інформації, а людині залишає одне — Д-У-М-А-Т-И. І додавати власні ідеї та думки до загального потоку інформації.
Технології полегшують людині життя в матеріальному плані, зменшуючи кількість непотрібних дій для того, щоб людина вільно могла користуватися потенціалом свого розуму, не розпорошуючись на дрібниці і буденні справи. Знання та інформація вже не є близькими за значенням поняттями..

### essay_id = 0290
Після кількох поворотів він знову присів. Коли він відкинув голову назад на крісло, його погляд спинився на дзвонику. Ним вже давно не користувались. Він висів у кімнаті і сповіщав про якесь своє призначення, забуте разом із покоями на верхньому поверсі будівлі. Із величезним здивуванням і незрозумілим страхом він побачив, що дзвоник почав хитатись, коли він на нього глянув. Спочатку він хитався так м'яко, що ледь видав звук. Але згодом він почав звучати гучніше, як і кожен дзвоник в будинку. Це тривало, мабуть, пів хвилини, чи хвилину, але здавалось, що пройшла ціла година. Дзвоники стихли так само, як і почали дзвеніти — одночасно. За ними послідував брязкіт десь далеко в глибині... Так, ніби хтось тягнув важкі ланцюги через бочки в винному погребі. Скрудж тоді згадав, що привидів у будинках описують як таких, що тягають ланцюги. Двері погреба різко відчинились із гучним звуком, і тоді на нижніх поверхах він почув звук набагато гучніший, звук піднімався сходами, тоді попрямував до його дверей. "Це Хамбук!" — сказав Скрудж.

### essay_id = 0291
«Коронавірусу все одно, скільки вам років» — з таким заголовком британське видання “Wired”, пояснює, що не тільки старшому поколінню варто остерігатись вірусу.
Це правда, що старші люди частіше хворіють: середній вік тих, хто помер від Covid-19 в Італії, становить 78 років. Але молодші пацієнти все-таки тяжко хворіють: 20% госпіталізованих американців мають вік від 20 до 44 років, при цьому ця вікова група складає 12% в реанімації, згідно з даними Центрів контролю та профілактики захворювань (CDC), що вивчали поширення вірусу в США з 12 лютого до 16 березня.
Плюс, незалежно від віку, перенесення вірусу може вплинути на здоров'я в довгостроковій перспективі. "Так, можливо, ти не помреш, але жити з пошкодженими легенями — погано", — пояснив дослідник з Icahn School of Medicine в Нью-Йорку.
На фото: пішоходна зона на Clapham Common у Лондоні, 23 березня.

### essay_id = 0293
Хроніки програміста

День 1
Прийшов на співбесіду. Почали докоряти, що не вивчив основ. Сказали, що зв'яжуться.

День 3
Написали на пошту, що на галері просто не вистачає людей, тому знання підтягнуть. Сказали завтра виходити на роботу. Думаю, в них якийсь проєкт горить.

День 4
Так і є. Познайомили з командою і одразу посадили писати проєкт. Схоже, що не всі розуміють, що вони тут роблять.

День 6
Виявляється, ми робимо ще один Facebook, але для поляків. Маркетинг не готовий, але клієнт говорить, що він точно злетить.

День 9
Виявляється, що ТЗ не дали, бо все можна побачити у фейсбуку. Має бути все так само, як і там. Вирішили порахувати кількість екранів, збились на 70-му екрані. Схоже, ми не вкладаємося в терміни.

День 14
Далі бавимося Dota 2 в мережі. Якщо не завершимо проєкт, то, може, відіб’ємо кошти на турнірах.

День 16
Виявляється, в нас є менеджер проєкту. Це його перший проєкт, але він сказав, що все буде добре. Він до цього працював в одній юридичній компанії директором.

День 17
Як з'явився, так і пропав. На повідомлення не відповідає і на стендапах не з'являється. Схоже, він уже для себе все “порішав”. Затягли ще три катки. З нас може вийти справді хороша команда.

День 18
Прийшло керівництво і повідомило, що у нас буде новий менеджер проєкту. Робимо ставки, скільки років йому буде. Більшість — за 19 років.

День 21
Жоден із нас не вгадав вік, йому 55, і раніше він працював на держслужбі, видавав довідки. Привітався, виголосив промову, що все буде добре, і пішов на кухню набирати хавку додому.

День 23
Згадали, що ми працюємо по Agile і в нас завтра демо проєкту. Новий менеджер заявив, що бере лікарняний і що нічим не може допомогти. Попросили дизайнера накидати пару скрінів і зняти на відео переходи.

День 24
Мене вибрали жертвою для демонстрації програми. Ледь не спалився, коли екран сам перескочив на екран, хоча я нічого не натискав. Сказав, що ми зробити AI, що підказує користувачу, яку статтю читати, клієнт повірив і попросив додати AI на кожен екран.

День 28
Менеджер повернувся з лікарняного із засмагою, виправдовувався, що мав проблеми зі шкірою, але ми знайшли його інстаграм, залишили собі кілька фото для шантажу.

День 29
Менеджер уже вп’яте приходить, перепитує, як справи з проєктом і чи встигнемо. Пояснили, що не встигнемо, бо серед нас немає бекендера. Менеджер сказав, що вирішить це питання.

День 30
Він таки вирішив. У команду долучилась Олена Бендер, навіть не знаю, як він її знайшов. На диво, вона ще й уміє писати на php і класно сапортить на сейф лейні. Тепер у нас є команда на Інтернешнл. Подали заявку.

Далі буде...

### essay_id = 0298
Джонсі довго лежала, дивлячись на це. Пізніше вона покликала Сью, яка розмішувала курячий бульйон над газовою плитою.

"Я була поганою дівчиною, Сьюді, — сказала Джонсі. — Щось змусило останнє листя залишитися там, щоб показати мені, якою лихою я була. Гріх хотіти померти. Ти можеш принести мені трохи бульйону зараз із невеликою порцією молока в ньому. Або ні, принеси мені спочатку дзеркало, а потім позбивай біля мене подушки, і я сяду й спостерігатиму, як ти готуєш."

Через годину вона сказала:

"Сьюді, я сподіваюся одного дня намалювати Неаполітанську затоку".

Лікар прийшов у другій половині дня, і Сью мала привід вийти в коридор, коли він пішов.

### essay_id = 0303
Вони прочинилися. І маленька дівчинка, значно молодша за хлопчика, полетіла, немов дротик, обхопивши своїми руками його шию і невпинно цілуючи його. Вона промовляла до нього: "Дорогий, дорогий братику".
— Я прийшла, щоб повернути тебе додому, — сказала дитина, плескаючи своїми маленькими долонями і згинаючись від сміху. — Забрати тебе додому, додому!
— Додому, мала Фен? — запитав хлопчик.
— Так! — сказала дитина, сповнена радості. — Додому раз і назавжди. Додому на віки вічні. Батько зараз значно добріший, ніж він був раніше, цей дім, немов рай! Він говорив так лагідно зі мною одного вечора, вкладаючи мене спати, що я навіть не побоялася спитати його, чи повернешся ти додому, він сказав: “Так, він повинен повернутися”, — і посадив мене на автобус, щоб привести тебе. І ти будеш чоловіком! — сказала дитина, розплющивши очі, — і ніколи не повернешся сюди, але спершу ми будем разом усе Різдво, проведемо найвеселіше час у всьому світі.

### essay_id = 0305
І коли секретар і конвой повернулися на свої місця, Пилат оголосив, що ухвалює смертний вирок, виданий радою Малого Синедріону злочинцю Ієшуа Га-Ноцри, і секретар записав сказане Пилатом.
За хвилину перед прокурором стояв Марк Крисобой. Йому прокурор наказав передати злочинця начальнику таємної служби і при цьому наголосити йому про розпорядження прокурора, що Ієшуа Га-Ноцри має бути відокремлений від інших засуджених, а також, що команді таємної служби під загрозою тяжкої кари заборонено розмовляти з Ієшуа на будь-які теми чи відповідати на його запитання.
За вказівкою Марка навколо Ієшуа зімкнувся конвой і його вивели з балкона.
Після цього перед прокурором постав стрункий, світлобородий красень із блискітливими мордами левів на грудях, з орлиними перами на гребені шолома, із золотими бляшками на портупеї меча, в зашнурованому до колін взутті на потрійній підошві, в накинутому на ліве плече багряному плащі. Це був командувач легіону легат. Його прокурор спитав про те, де зараз знаходиться себастійська когорта. Легат повідомив, що себастійці утримують кордон на площі перед гіподромом, де буде виголошено перед народом вирок злочинцям.

### essay_id = 0317
Вджниидрак пдзе. Незрозуміло, чи не так?! А чи зрозуміло вам, як контролювати свої думки та емоції? Завжди бути дисциплінованим у досягненні мети, енергійним та продуктивним. Не ображатися, не заздрити і завжди бути в гарному настрої. Нас навчили читати, писати, говорити, але чомусь не навчили, як керувати собою і бути свідомою людиною, а не як “брати” наші менші).

Нас не навчили, напевно, тому, що й самі не знають як?! Отже, треба шукати тих, хто знає, і щоб знання були перевірені часом. Йога вже відома 5000 років! Її практикують та практикували мільйони людей. Вагомий аргумент, щоб почати, #логічно?:)🧘‍♀️🧘‍♂️ А які ви знаєте перевірені часом знання та практики з розвитку себе як людини?

### essay_id = 0320
Особисто для мене, літо — це спекотна пора року. І не лише в буквальному сенсі градусів на термометрі, коли у тіні стовпчик підіймається до 40°С.
Літо — це пора інтенсивного догляду за садом, городом, квітами. Самі розумієте, що у скажену спеку жодна рослина не здатна вижити (за винятком кактусів, які у нас ще не ростуть) без догляду і поливу. А ще це сезон збору врожаю, і тут часто бувають сюрпризи. Так чи інакше, зібраному треба давати раду.
Не зважаючи на перераховані справи, процес в'язання я не полишаю, хіба що на нього припадає набагато менше часу. Тому процеси, як правило, короткотривалі. Наприклад, шкарпеточки. Так, саме вони, теплі зимові шкарпетки з вовни, бо час швидкоплинний і дуже швидко спека зміниться прохолодними днями, коли вони стануть у пригоді.

### essay_id = 0324
Видатна австралійська письменниця Джекі Френч ділиться думками про пожежі в Австралії.

9 січня 2020 р.

Переклад з англійської Олени Радієвської.

Плакати неможливо.

Я не можу плакати, тому що це лише початок. У наших горах тліють стовбури дерев, а до нашого притулку збігаються зграї травмованих диких тварин. Більшу частину останніх шести тижнів я живу на валізах, двічі евакуювалася, спала у багатьох різних місцях, приймаючи незліченну щедру допомогу. Мені треба ще прибрати рожеву кашу з холодильника (порада: вийміть кавун із холодильника перед евакуацією), я продовжую виставляти надвір їжу та воду, і мушу якось давати собі раду, коли бачу жахливо понівечених диких тварин, яких залишає по собі полум’я пожеж, і, як тільки можу, допомагаю іншим.

Зосередьтеся на тому, що ви можете зробити. Не плачте над тим, чого ви не можете змінити.

Я також не можу плакати, бо навіть не наважуюся уявити собі все, що ми втратили. Друзі втратили свої будинки та містечка, цілі громади мусили знятися зі свого місця проживання, соціальні зв’язки, які є нашою сутністю, адже ми соціальні істоти, перетворилися на дим. У туристичних містечках немає туристів чи історичних будівель, завдяки яким вони стали туристичними. Підприємства збанкрутували. Евакуйовані люди, як і я сама, втратили місяці оплачуваної роботи, а скільки ще таких втрачених місяців попереду. Зі мною все гаразд. Із багатьма людьми — ні.

Дбайливо посаджені місцеві рослини, «аборигенська харчова комора», яку я любила і яка виручала мене все життя, рослини, які пережили 200 років колонізації, не спроможні вижити у таких пожежах. Ферми та величезні площі лісу ледь не загинули під час найгіршої в історії посухи. Тепер вони вкриті попелом. У долині Аралуен, на південний схід від Брейдвуда у Південному плоскогір’ї Нового Південного Уельсу, згоріли майже всі персикові сади. Чи садівники знову висадять ці дерева? Ми не знаємо.

Зате я знаю, що наша громада їх підтримає. Я знаю, що ще ніколи так не пишалася своєю нацією.

Опинившись без лідера, лідери постали самі: неймовірні вогнеборці й ті, хто захищали власні будинки та інших лише шлангами та рішучістю. Наша сусідка Робін залишилася самотужки захищати власну ферму, час від часу перевіряючи ділянки тих, які вже евакуювався, усвідомлюючи, що хворі або похилого віку люди скоріше будуть на заваді, а не допомагатимуть на пожежному фронті.

Друзі, яким уже під 70 або 80 і які не люблять, коли їх називають старими, днями й ночами протягом цих трьох місяців підвозили бензин пожежникам. Я бачила чоловіка, який, помираючи в агонії, все ще намагався повернутися до зони пожеж, щоб розповісти іншим, куди може піти вогонь. Я бачила, як вомбати діляться своїми нірками зі зміями, квоками, опосумами та знервованим болотним валабі. Холодильник на шосе постійно наповнювали холодними напоями для тих, які нас захищали. Шість пожежників, що сперлися на стіну лікарні, занадто виснажені, щоб дійти до входу і звернутися по швидку допомогу. Наступного дня вони знову вийшли на боротьбу з вогнем.

Минулої чверті місцеву школу запитали, скільки їхніх учнів зазнали психологічних травм від пожеж. Відповідь? Усі. Кожна дитина або спостерігала, як лютує вогонь чи відблискує полум’я навколо їхнього будинку, або має найкращого друга, який досі блідий і мовчазний. Під час останніх тижнів навчального року вчителі намагалися зробити щось радісне для дітей: організувати шкільний танець дощу, роздавати книги, веселі нагороди. Я сподіваюся, що через 20 років ці діти пам’ятатимуть веселощі та доброту їхньої громади, а не жахи.

Браяну і мені пропонували кімнати, одяг, допомогу для догляду за дикими тваринами, чашки чаю, усмішки. І усмішки значать багато. Моїм щоденним заняттям стало запитувати через смс чи електронну пошту: «Із тобою все гаразд?», «Чи потрібна допомога?», «Як Керол?», «Чи ти чув щось від Гаррі?»

Пітер Маршалл, який під час евакуації надав нам кімнату, де я почала писати цю статтю, бачив пожежі щодня протягом останнього тижня, як і впродовж попередніх місяців. Він розповів, як «вогонь із лісу Монга реве в твоє обличчя, неначе 10 тисяч бомбардувальників Бі-29 на повну потужність». Евкаліпти вибухали від вогню. А тоді полум’я дійшло до його ферми і зупинилося. Так, це можливо, так само, як ми можемо і мусимо будувати вогне-, водостійкі та вітрозахисні будинки. Це лише початок.

Що нам потрібно?
1. Державна система боротьби зі стихійними лихами із залученням мобільних груп, які можна послати в постраждалі регіони, портативними лікарнями, медиками, евакуаційними центрами, рятувальним обладнанням. Експерти у нас є. Але скоріш за все не експерти подивляться на звіти, а тоді засунуть їх до нижньої шухляди.
2. Система реагування на лісові пожежі та екстрені ситуації, яка не покладається на волонтерів. Так, у нас завжди будуть надзвичайні волонтери, але завдання боротьби з пожежами, повенями, циклонами, від яких страждає вся країна, не має лежати на їхніх плечах. Волонтерам і їхнім сім’ям потрібна підтримка не тільки фінансова, але психологічна й емоційна.
3. Сільські пожежні частини не повинні просити пожертви. Вони є державними установами та повинні фінансуватися державою. Нам потрібно більше незалежності місцевим пожежним бригадам. Старий фермер або бабця з паличкою — саме вони знають, що рівно о 16.50 зміниться напрямок вітру і вогонь перекинеться через гірські хребти.
4. Нам потрібні лінії стримування вогню вздовж усієї країни, з яких можна безпечно боротися з пожежами. Якось ми вже проклали паркан від кроликів уздовж усієї Австралії. Нам потрібні насаджені ландшафти вогнетривких рослин, що простягнуться всією країною, мозаїка з тисячі кілометрів вогнетривких стін і системи контрольованого спалення, відповідно до кожної екосистеми, а не один варіант на всіх.
5. Нам потрібні закони про будівництво, згідно з якими всі будинки, дороги, залізниці, мости, електростанції, комунікації та першочергові служби були б вогнестійкі і в містах, і в сільській місцевості.
6. Нам потрібні запасні варіанти. Якщо одна телефонна лінія, міст, водо- чи енергопостачання виходить із ладу, мусять бути інші, на які ми можемо покладатися. Зараз я пишу на комп’ютері, який працює завдяки нашим сонячним панелям. Наша місцева мережа вийшла з ладу, телефон не працює, але завдяки нашим сонячним панелям я можу залишатися на зв’язку зі світом і знати, де вирують пожежі. Ми маємо власну систему водопостачання і зливу води. У жодному куточку Австралії не має бути місця без альтернативних систем енергопостачання.
7. І найважливіше?

Пам’ятайте. Австралія вперше відчула на собі зміну клімату. Але ми нащадки тих, що пережили льодовикові періоди, чуму, війни та голод. Більшість людства загинуло. Наші нащадки — ні. У найважчі часи люди спроможні на найбільшу доброту і винахідливість. Найкращий спосіб пережити прийдешні десятиліття — це збудувати міцні зв’язки всередині громади, тому що, коли прийде стихійне лихо, ці зв’язки допоможуть вистояти.

Пам’ятайте. Ті, що заробляють величезні суми на своїх бізнесах і разом із тим руйнує нашу планету, вкладають величезні суми в PR або політичні кампанії, щоб закони, які ухвалюють, не стояли на заваді їхнім діям. Політики, які заперечували зміну клімату, потребу в плануванні катастроф та пожежній техніці і які скоротили бюджети пожеж на 30-40 відсотків лише цьогоріч, незважаючи на попередження власних експертів про те, що ми зіткнемося з катастрофами цього року, вдаватимуться до політичних ігор... Назвемо це просто брехнею, щоб змусити вас забути про це перед наступними виборами.

Пам’ятайте. Федеральний уряд надав допомогу в боротьбі з пожежами лише зараз завдяки гніву «тихих австралійців». Завдяки вам, мені та кожному австралійцю, який висловив своє обурення. Нам слід продовжувати вимагати те, що потрібно. Якщо ми не продовжуватимемо виражати лють, небайдужість та співчуття, наші діти та діти наших дітей загинуть у наступних кліматичних катастрофах від вітру, циклонів, повеней, торнадо, лісових пожеж та блискавок: "нової норми" антропоцену.

Пам’ятайте. Ще довго після того, як згаснуть ці пожежі, будуть травмовані діти, пожежники будуть відчувати виснаження, як тільки мине дія адреналіну, бізнеси будуть зруйновані, пів мільярда диких тварин вбито, і десь так само поранених, голодуючих, чи тих, що потребують постійного підкорму і води для збереження їхнього виду.

Пам’ятайте. Як ми усі разом об’єднали наші зусилля у боротьбі з лихом у час, коли не було політичного лідера. Про лідерів, які постали у власних громадах, від тих, що боролися з полум’ям, до тих, що пропонували кімнати, перенаправляли рух серед червоного диму, збирали кошти або просто пропонували всі можливі усмішки, на які вони лише були спроможні. Не забувайте: коли ми діяли разом, ми творили чудеса.

Ось, як ми маємо заспокоїти своїх дітей: за останні тижні Австралія виявила себе справді великою нацією. І ми повинні залишатися нею.
Ми не повинні забувати.

Джекі Френч отримала почесне звання Старшого Австралійця року 2015 року та була лауреатом Премії дитячої літератури 2014-2015 років. Авторка понад 200 книг для дітей та дорослих. Вона 46 років прожила в долині Аралуен, на захід від затоки Бейтманс, у районі, що зараз перебуває в зоні пожеж лісу Чарлі. Плата за цю статтю Джекі Френч піде на придбання книг для шкіл, бібліотеки яких згоріли під час останніх пожеж.

Оригінал статті за посиланням:
https://www.smh.com.au/culture/books/from-fire-evacuation-rooms-diary-of-a-wombat-author-pens-her-message-to-australia-20200107-p53piv.html

### essay_id = 0331
Десь за дванадцять ярдів від нас заможний на вигляд мешканець йшов по доріжці, що вигиналась колом біля кущів. Найт раптово дістав револьвер та вистрілив чоловіку в спину. Жертва упала та лежала непорушно.

Великий убивця неквапливо підійшов до нього та витягнув із кишень гроші, годинник, зняв цінну каблучку та відчепив із краватки діамантову шпильку. Потім він повернувся до мене, спокійно посміхаючись, та ми продовжили нашу прогулянку.

За десять кроків ми зустріли поліцейського, що біг до місця, де пролунав постріл. Ейвері Найт зупинив його.

— Я щойно вбив людину, — промовив він серйозно, — та забрав усе його добро.

— Іди, куди йшов, — сердито сказав поліцейський, — або я заарештую тебе! Хочеш побачити своє ім'я у газетах, так? Ніколи не зустрічав диваків, які б з'являлися так швидко після стрілянини. Геть з парку, хутко, поки я не передумав.

### essay_id = 0335
ПРО ІМУНІТЕТ НА ПАЛЬЦЯХ
Коли трапляється застуда, усі кажуть, що імунітет знизився. "Вакцинатори" розказують, що завдяки імунітету виробляється захист від низки хвороб: кору, краснухи, паротиту, кашлюку, дифтерії, правця, поліомієліту, гепатиту В, гемофільної інфекції, ротавірусної інфекції, туберкульозу, але за умови регулярних повторних щеплень він кудись зникає. Та інформацією, що таке імунітет і як він працює, мало хто ділиться з населенням, яке не має медичної освіти.
Спробую пояснити, використовуючи якомога менше незрозумілих медичних термінів.
Природа, Бог чи інша сила, яка створювала людину, використала багато будівельних матеріалів, з'єднала і змішала їх у різних співвідношеннях у різних органах і тканинах, наділила одні і ті ж клітини декількома функціями і зробила так, що при цьому різноманітті організм діє як єдине ціле, яке має декілька механізмів для регуляції і виправлення «збоїв» у своїй роботі. Впевнена, що йтимуть роки і постійно відкриватимуться якісь нові особливості людського організму.
Так от: імунітет — це система організму, яка являє собою поєднання клітин крові, які перебувають у всіх органах, кровоносних і лімфатичних судинах усіх калібрів, а також сполучна тканина, яка також є у кожному органі, бо вона відіграє роль каркасу, на якому він будується.
Серед клітин крові є клітини, які беруть найактивнішу участь у запальному процесі — це лейкоцити. Вони поділяються на:
— нейтрофіли,
— лімфоцити,
— моноцити,
— еозинофіли,
— базофіли.
Найбільші скупчення клітин крові у печінці, селезінці, легенях, кістковому мозку, лімфатичних вузлах, тимусі (у дітей), нирках, кишківнику (тобто у внутрішніх органах).
Нейтрофіли «спеціалізуються» на боротьбі з бактеріями, лімфоцити — з вірусами та грибками, моноцити підключаються при затяжних запальних процесах і певних специфічних інфекціях, еозинофіли і базофіли — «активісти» алергічних реакцій. Та цей поділ досить умовний, бо часто на допомогу одній групі приходять лейкоцити інших груп, адже інфекції рідко коли бувають чисто вірусними чи бактеріальними.
Якщо збудник літає у повітрі, він потрапляє на слизову очей і носа, якщо він у воді або продуктах, потрапляє на слизову роті й шлунка. Одразу реагують макрофаги, які наявні у цих слизових. Вони «подають» сигнал — і клітини слизової починають виділяти на поверхню захисні білки, які намагаються «зв'язати» збудника, завадити його розмноженню і поширенню вглиб організму. Якщо це не зупиняє чужинця, тканинні тромбоцити викидають більш щільну білково-вуглеводну сітку з метою зупинити його. Тут лейкоцити починають поглинати збудника і завдяки ферментам, що синтезують внутрішньоклітинні органели, перетравлювати збудника.
Якщо «захисників» більше, ніж збудника, процес вдається зупинити, якщо сили нерівні, збудник поширюється вглиб — і організм змушений включати у захист усе більше органів і систем. Для цього::
— прискорюється обмін речовин — виділяється більше енергії для клітин;
— пришвидшується дихання — збільшується кількість кисню, який необхідний для усіх внутрішньоклітинних реакцій;
— прискорюється серцебиття — збільшується швидкість кровотоку — пришвидшується доставка кисню, глюкози, виведення вуглекислого газу, хімічних залишків шляхом утворення поту і сечі, всі ці реакції супроводжуються підвищенням температури.
Саме з цієї причини не варто одразу вживати жарознижуючі препарати, як тільки на термометрі проявляться цифри вище звичної норми.
Усі реакції, що я описала, складають короткий етап запальної реакції, яка розвивається протягом декількох годин. У залежності від властивостей і кількості збудника, а також сил цілого організму, запальний процес розвивається у часі. Як правило, вірусна лихоманка за три доби проходить, і починається етап виведення з організму продуктів розмноження і «вбивства» збудників клітинами організму. У цьому процесі бере активну участь сполучна тканина міжклітинного простору, бо вона, як губка, поглинає збудника, доки триває лихоманка, а після її зниження починається виведення цих залишків через лімфатичні і венозні судини до органів виведення й далі з організму.
При цьому лейкоцити, які успішно перетравили збудника, синтезують білки «пам’яті», які плавають у крові певний час, і саме вони при повторній спробі проникнення в наш організм цих самих збудників зупиняють його.
Одне погано, що захисні білки не залишаються на все життя, а лише на деякий час.
Але тут є виключення: якщо людина хворіла на кір, краснуху, вітряну віспу, паротит, скарлатину — захисні білки залишаються на все життя, забезпечуючи пожиттєвий захист від цих інфекцій (на відміну від щеплень, які дають захист лише на деякий час і через що потрібно з певною регулярністю робити повторні щеплення).
Коли ми говоримо, що наш імунітет знизився, це означає, що абсолютно усі органи й системи нашого організму працюють не так, як запрограмовано природою. І для нормалізації потрібно створювати належні умови для всього організму.
Ліки не здатні це зробити, а лише здоровий спосіб життя! Тож:
- дотримуйтесь режиму сну, фізичних навантажень, харчування;
- харчуйтесь індивідуально, повноцінно, різноманітно;
- займайтеся улюбленою справою, яка приносить задоволення;
- зберігайте позитивне ставлення до життя;
- уникайте шкідливого впливу на організм будь-яких факторів, у тому числі медикаментозних, якщо для того немає вагомої підстави.
Бажаю усім бути здоровими й пам'ятати: чи бути здоровими передусіму залежить від нас і свідомого ставлення до власного життя!
Тож робіть свідомий вибір, це набагато важливіше за політичні вибори!

### essay_id = 0336
Переклад назви не зовсім вдалий, в оригіналі книга називається "Chaos Monkey" за іменем відомої програми Netflix (https://github.com/Netflix/SimianArmy/wiki/Chaos-Monkey), що вбиває випадковий процес у системі заради певності роботи підсистеми відновлення після збоїв.

Автор описує шлях свого стартапу від створення ідеї до закриття внаслідок 'aquhire' частинами. Відверто описується внутрішня кухня великих технологічних компаній. Я проковтнув цю книгу зараз протягом 6-годинного перельоту з великим задоволенням. Якщо ви маєте якийсь стосунок до adtech, то читати взагалі обов'язково.

Посилання на український переклад:
https://nashformat.ua/products/haos-u-kremnievij-dolyni.-startapy-scho-zlamaly-system...
Вікіпедія: https://en.wikipedia.org/wiki/Chaos_Monkeys
Амазон: https://www.amazon.com/Chaos-Monkeys-Obscene-Fortune-Failure/dp/0062458191
netflix про chaos engeneering: https://medium.com/netflix-techblog/tagged/chaos-monkey

### essay_id = 0339
Тремтячою рукою підніс Степан чарку до рота, а незнайомець за раз проковтнув уміст своєї чарки. Прожовуючи грудку ікри, Степан витиснув із себе слова:
— А ви що ж…, закусили?
— Щиро дякую, я не закушую ніколи, — відповів незнайомець і налив по другій. Відкрив каструлю — в ній були сосиски в томаті.
І ось проклята зелень перед очима розтанула, почали вимовлятися слова, і, головне, Степан дещо пригадав. А саме, що діялося все вчора на Сходні, на дачі у автора скетчів Хустова, куди цей Хустов і возив Степана на таксомоторі. Згадалося навіть, як наймали цей таксомотор біля “Метрополя”, був ще якийсь актор не актор... з патефоном у валізі. Так, так, так, це було ще на дачі! Ще, пригадується, вили собаки від цього патефона. Ось лише дама, яку Степан хотів поцілувати, залишилася нез’ясованою... дідько її знає, хто вона…, здається, на радіо працює, а може, й ні.

### essay_id = 0352
Підзаголовок досить точно відображає суть книги (чи є якісь закономірності популярності). Доволі ґрунтовне дослідження. Рецепта виготовлення хітів, звичайно, немає, але є список інгредієнтів, на які треба звернути увагу. Трошки багатослівна, але читати не нудно завдяки цікавим історіям: від Брамса та імпресіоністів до нової бізнес-моделі хіт-попу без лейблів. Можна рекомендувати.

Посилання
- український переклад на сайті видавництва https://nashformat.ua/products/hitmejkery.-nauka-populyarnosti-ta-zmagannya-za-uvagu-...
- сторінка колонок автора в theAtlantic в https://www.theatlantic.com/author/derek-thompson/

### essay_id = 0353
Кожен із нас знає, як важливо підтримувати чистоту. Ми регулярно прибираємо в своїй квартирі, але чомусь забуваємо про те, що довкола наших осель. Засмічені вулиці, парки та сквери стають дедалі більшою проблемою нашого часу. Студенти Дніпровської медичної академії знають, що це не можна пускати на самоплив. Саме тому 28 вересня о 16:00 небайдужі молоді люди збираються на масштабне прибирання. Під керівництвом Сектора з питань волонтерських ініціатив ми хочемо облагородити територію навколо 6 та 7 гуртожитків, а також вулицю Мандриківську. Незважаючи на те, що цією вулицею щодня проходить чимало людей, вона являє собою неприємну картину. Засмічена та неохайна, вулиця неприємно вражає будь-кого.
Але ще не все втрачено, бо зусиллями студентського товариства ситуація може змінитися на краще. Усе, що для цього потрібно — 2 відра, 3 віники, 3 грабель, 1 ручна пилка, пакети сміттєві на 100 л та 40 пар рукавиць. Давайте допоможемо нашому місту стати кращим!

### essay_id = 0362
Дороге товариство!
Вчора на Рукотворах ми з дітками готувалися до Всеукраїнського конкурсу малюнка на тему "Політ до Місяця і далі". Якщо діти мають бажання взяти участь, прошу надіслати мені фото робіт + ім'я, прізвище, вік дитини на пошту або в месенджер. Я надішлю колективну заявку. Або ж це можна зробити самостійно.
Бережіть себе, усе буде Космос!

### essay_id = 0372
Кожен із нас хоч раз у житті бачив на вулиці бездомного собаку чи котика. Нещасні тварини через недбалість або навіть жорстокість своїх колишніх господарів живуть і помирають у жахливих умовах. На щастя, у світі ще залишилися добрі люди, готові докласти всіх зусиль задля допомоги товаришам нашим меншим. Одинадцятого листопада члени сектора з питань волонтерства ДМА та просто небайдужі студенти мали змогу відвідати кінний притулок “Пегас”. Вони з радістю запропонували свою допомогу у прибиранні вольєрів, вигулі підопічних та інших господарських справах. І це було дуже доречно, тому що, хоча притулок і називається кінним, у ньому, крім одинадцяти коників, проживає велика кількість собак, котів, птахів та інших тварин, багато з яких мають різні вади та каліцтва. Звісно, всі вони потребують догляду та любові. А після того, як учні гарно попрацювали, робітниця притулку люб’язно погодилася провести екскурсію, показавши та розповівши багато цікавого. Завершилися відвідини з чашкою гарячого чаю у руці та сильним бажанням повернутися сюди знову. Бо й справді, що може бути приємнішим, ніж відчуття задоволення від допомоги іншим?

### essay_id = 0374
Згадаймо: якщо батьки в дитинстві забороняли гуляти з друзями, вам було дуже неприємно. У школі стало важливим те, що про тебе думають інші. В інституті намагалися бути в “компанії”. А на роботі все вищезазначене лише заважає у досягненні успіху. Отже, з часом все важливе змінюється. #Логічно?:-) Та, на жаль, дорослі бачать лише себе сьогодні, коли сварять дітей. І не розуміють: те, що важливе для них, зовсім не важливе для дітей, як би вони не хотіли.

Тож варто не забувати: ви самі постійно змінюєте важливість того чи іншого, тому який сенс когось лаяти сьогодні?:) Це те саме, що себе лаяти завтра за те, що змінили власну думку сьогодні:) #Логічно?

### essay_id = 0379
Пори року, день-ніч, врожай — усе в цьому світі циклічно. Тож не дивно, що наші думки теж зациклюються. Поспостерігайте за власними думками. Та, не даючи оцінку, добрі вони чи не дуже, просто запишіть кількома словами про що вони. Потім, подивившись на аркуш із темами думок, можна запитати себе: а які з цих думок мені справді допомагають бути щасливим та досягати своїх цілей?

### essay_id = 0384
Друзі, ось зміни в наших екскурсійних планах: на майстер-клас із писанкарства йдемо в Національний заповідник «Софія Київська», де познайомимося із цікавим майстром-живописцем Віктором Дейсуном.
Вихід зі школи об 11 год, зустріч біля Софіївської дзвіниці об 11:50, повернення до школи до 14:30.
Вартість: 90 грн (майстер-клас, транспортні витрати).
Інші плани (поїнг, українознавство, інформатика) – за планом.
До зустрічі!

### essay_id = 0396
План уроку та методичні рекомендації
Цей урок було визнано найкращим на всесвітньому конкурсі "Найкращий дистанційний урок" у категорії "Дошкілля", організованому Світовим Конгресом Українців та Національною Українською Освітньою Радою КУ Канади.
Урок розроблено з огляду на особливості розвитку дітей цього віку. Тому побудований він за принципом гри, адже через гру діти найбільше вчаться і пізнають світ навколо і себе самих. Також враховувалося і те, що  під час дистанційного уроку діти будуть поряд зі своїми батьками. Отже, батьки є також його активними учасниками. Саме разом із батьками дітки будуть із ентузіазмом виконувати вправи, декламувати віршики та забавлятися, слідуючи інструкціям вчителя (наприклад, через Zoom). У такий спосіб створюється відчуття ігрової спільноти — таке важливе для дитячої психіки в умовах карантину і дистанційного навчання загалом.
Урок також розроблено з урахуванням короткотривалої уваги дітей у ранньому віці (в середньому 10-15 хвилин). 30 хвилин уроку розбито на частини: вступ-привітання, руханка, пальчикові ігри та забавлянки. Тож у дітей є можливість переключити свою увагу на інший вид активності тоді, коли увага вже згасає.
Запропонований цикл пісеньок і забавлянок бажано використовувати принаймні декілька тижнів, тоді діти звикають до матеріалу та його структури і вже згодом самостійно підспівують разом із учителем, знаючи порядок пісеньок та віршиків кожної частини уроку.
Урок представлено у формі презентації з яскравими ілюстраціями, аудіофайлами, посиланнями на відео та інструкціями.
Будь ласка, дивіться урок-презентацію в різних форматах у додатку, а також за цим посиланням (відео).

### essay_id = 0407
Дуб звичайний формує переважно мішані деревостани. Супутніми деревними видами є переважно клен гостролистий, граб звичайний, липа дрібнолиста, також ясен звичайний, в’яз гладкий та деякі інші види. Слід зауважити, що у молодих деревостанах клен та липа можуть легко переганяти у рості дуб, сильно притінюючи його та гальмуючи ріст. Тому при створенні нових насаджень варто уникати додавання у ряди великої кількості садивного матеріалу цих видів, а зосередитися на чагарниках із ґрунтополіпшувальною функцією та не надто високою швидкістю росту. У якості підгінних видів для дуба створюють гарні умови яблуня лісова, горобина звичайна, клен платановидний, граб звичайний.
У дубових насадженнях I ярус найчастіше формується саме з дуба звичайного, з додаванням робінії псевдоакації, крупніших представників клена гостролистого, липи дрібнолистої та ясена звичайного. II ярус формують граб, липа, клен та в’яз. Найбільше підросту формують саме супутні деревні види. Найхарактернішим представником підліску є ліщина звичайна, також поширені бузина чорна та червона, смородина, малина.

### essay_id = 0426
Наступного дня Найт подзвонив мені з таксі.

— Раз чи два я взяв хибний слід, докторе, — визнав він. — Я трохи знаюся на методах детективів і я керувався деякими з них, розраховуючи врешті вийти на Джольнса. Пістолет був .45-го калібру, тому я думав, що, звісно ж, знайду його на 45-й вулиці, де він збиратиме докази. Потім я знову намагався знайти детектива в Колумбії, бо постріл у спину, звичайно ж, вказує на цькування перед вступом у студентське братство. Але я так і не зміг знайти жодного його сліду.

— І не зможете, — поспівчував я йому.

— Звичайними методами не зможу, — сказав Найт. — Можу вештатися туди й сюди Бродвеєм цілий місяць без жодного успіху. Але ви зачепили мою гордість, докторе; і якщо я не знайду вам Шемрока Джольнса сьогодні, обіцяю, що я більше ніколи не вбиватиму і не грабуватиму в вашому місті.

### essay_id = 0430
Бізнесмени, журналісти, громадські активісти, фіскали, 26 січня 2017 року о 15:00 у Kyiv School of Economics відбудеться презентація бізнес-калькулятора, який не тільки рахує, скільки підприємцю коштує утримання держави, але також демонструє найвигіднішу організаційну форму та дає можливість порівняти різні варіанти сплати податків.
Держава та бізнес мають принципово різні погляди на ті ж самі речі, а складна система оподаткування заплутує людей ще на етапі задумок. Навіть у межах закону те, як бачать сплату податків Міністерство фінансів та Державна фіскальна служба, іноді суттєво відрізняються від того, як це бачать підприємці. І це не говорячи про варіанти «конвертів», які міцно закріпилися на ринку нелегального «кешування». Саме тому так важливо надати бізнесу інструмент, який за допомогою реальних цифр зорієнтує та не дасть втратити зароблене тільки через незнання.
Наразі жоден аналогічний інструмент в мережі не містить такого повного набору функцій, який навіть може замінити справжнього бухгалтера на етапі планування діяльності. Передбачаючи питання про актуальність розрахунків, зауважимо, що калькулятор розроблено з урахуванням усіх податкових змін 2017.
Під час презентації ми розкажемо, як працює бізнес-калькулятор і яка від нього практична користь. Ви також матимете змогу на життєвих прикладах підтвердити чи спростувати власні економічні припущення.
Доповідачі:
- Дмитро Боярчук, виконавчий директор CASE Україна, засновник «Ціни держави»;
- Олександра Сельцова, автор бізнес-калькулятора.
Захід відбудеться 26 січня 2017 року о 15:00.
Місце проведення: Київська школа економіки, м. Київ, вул. Дмитрівська, 92-94, 4-й поверх, аудиторія №408. Вхід вільний за умови онлайн-реєстрації: https://goo.gl/forms/c9P1Lu0Hr31PolqY2

